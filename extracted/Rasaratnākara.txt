{RRĀ, R.kh., 1}
svargāpavargavisphārau bhuvanasyodaye yathā | [RRĀ, R.kh., 1 1.1]
bhavarogaharau vande caṇḍikācandraśekharau | [RRĀ, R.kh., 1 1.2]
rasoparasalohānāṃ tailamūlaphalaiḥ saha | [RRĀ, R.kh., 1 2.1]
asādhyaṃ pratyayopetaṃ kathyate rasasādhanam | [RRĀ, R.kh., 1 2.2]
vaidyānāṃ yaśase'rthāya vyādhitānāṃ hitāya ca | [RRĀ, R.kh., 1 3.1]
vādināṃ kautukārthāya vṛddhānāṃ dehasiddhaye | [RRĀ, R.kh., 1 3.2]
mantriṇāṃ mantrasiddhyarthaṃ vividhāścaryakāraṇam | [RRĀ, R.kh., 1 4.1]
pañcakhaṇḍam idaṃ śāstraṃ sādhakānāṃ hitapradam | [RRĀ, R.kh., 1 4.2]
rasakhaṇḍe tu vaidyānāṃ vyādhitānāṃ rasendrake | [RRĀ, R.kh., 1 5.1]
vādināṃ vādakhaṇḍe ca vṛddhānāṃ ca rasāyane | [RRĀ, R.kh., 1 5.2]
mantriṇāṃ mantrakhaṇḍe ca rasasiddhiḥ prajāyate | [RRĀ, R.kh., 1 6.1]
sutarāṃ nāsti saṃdehaḥ tattatkhaṇḍavilokinām | [RRĀ, R.kh., 1 6.2]
hato hanti jarāmṛtyuṃ mūrchito vyādhighātakaḥ | [RRĀ, R.kh., 1 7.1]
dhatte ca khegatiṃ baddhaḥ ko'nyaḥ sūtātkṛpākaraḥ | [RRĀ, R.kh., 1 7.2]
jarāmaraṇadāridryaroganāśakaromataḥ | [RRĀ, R.kh., 1 8.1]
mūrchito harate vyādhīn naso dehe carannapi | [RRĀ, R.kh., 1 8.2]
mohayedyaḥ parānbaddho jīvayecca mṛtaḥ parān | [RRĀ, R.kh., 1 9.1]
mūrchito bodhayedanyāṃstaṃ sūtaṃ ko na sevate | [RRĀ, R.kh., 1 9.2]
āyurdraviṇamārogyaṃ vahnir medhā mahad balam | [RRĀ, R.kh., 1 10.1]
rūpayauvanalāvaṇyaṃ rasopāsanayā bhavet | [RRĀ, R.kh., 1 10.2]
mārayejjāritaṃ sūtaṃ gandhakenaiva mūrchayet | [RRĀ, R.kh., 1 11.1]
baddhaḥ syād drutisatvābhyāṃ rasasyaivaṃ tridhā gatiḥ | [RRĀ, R.kh., 1 11.2]
doṣahīno raso brahmā mūrchitastu janārdanaḥ | [RRĀ, R.kh., 1 12.1]
mārito rudrarūpaḥ syādbaddhaḥ sākṣānmaheśvaraḥ | [RRĀ, R.kh., 1 12.2]
vedhako dehalohābhyāṃ sūto devi sadāśivaḥ | [RRĀ, R.kh., 1 13.1]
darśanādrasarājasya brahmahatyāṃ vyapohati | [RRĀ, R.kh., 1 13.2]
sparśanānnāśayeddevi gohatyāṃ nātra saṃśayaḥ | [RRĀ, R.kh., 1 14.1]
kiṃ punarbhakṣaṇāddevi prāpyate paramaṃ padam | [RRĀ, R.kh., 1 14.2]
alpamātropayogitvād arucer aprapsaṅgataḥ | [RRĀ, R.kh., 1 15.1]
kṣipramārogyadāyitvādbheṣajebhyo raso'dhikaḥ | [RRĀ, R.kh., 1 15.2]
yaduktaṃ śambhunā pūrvaṃ rasakhaṇḍe rasāyane | [RRĀ, R.kh., 1 16.1]
rasasya vandanārthe ca dīpikā rasamaṅgale | [RRĀ, R.kh., 1 16.2]
vyādhitānāṃ hitārthāya proktaṃ nāgārjunena yat | [RRĀ, R.kh., 1 17.1]
uktaṃ carpaṭisiddhena svargavaidyakapālike | [RRĀ, R.kh., 1 17.2]
anekarasaśāstreṣu saṃhitāsvāgameṣu ca | [RRĀ, R.kh., 1 18.1]
yaduktaṃ vāgbhaṭe tantre suśrute vaidyasāgare | [RRĀ, R.kh., 1 18.2]
anyaiśca bahubhiḥ siddhair yad uktaṃ ca vilokya tat | [RRĀ, R.kh., 1 19.1]
tatra yadyadasādhyaṃ syādyadyaddurlabhamauṣadham | [RRĀ, R.kh., 1 19.2]
tattatsarvaṃ parityajya sārabhūtaṃ samuddhṛtam | [RRĀ, R.kh., 1 20.1]
kvacicchāstre kriyā nāsti kramasaṃkhyā na ca kvacit | [RRĀ, R.kh., 1 20.2]
mātrā yuktiḥ kvacinnāsti sampradāyo na ca kvacit | [RRĀ, R.kh., 1 21.1]
tena siddhirna tatrāsti rase vātha rasāyane | [RRĀ, R.kh., 1 21.2]
vaidye vāde prayoge ca yasmādyatno mayā kṛtaḥ | [RRĀ, R.kh., 1 22.1]
yadyadgurumukhājjñātaṃ svānubhūtaṃ ca yanmayā | [RRĀ, R.kh., 1 22.2]
tattallokahitārthāya prakaṭīkriyate 'dhunā | [RRĀ, R.kh., 1 22.3]
śrīmān sūtanṛpo dadāti vilasaṃllakṣmīṃ vapuḥ śāśvataṃsvānāṃ prītikarīm acañcalamano māteva puṃsāṃ yathā | [RRĀ, R.kh., 1 23.1]
anyo nāsti śarīranāśakagadapradhvaṃsakārī tataḥ kāryaṃ nityamahotsavaiḥ prathamataḥ sūtād vapuḥsādhanam | [RRĀ, R.kh., 1 23.2]
sākṣādakṣayadāyako bhuvi nṛṇāṃ pañcatvamuccaiḥ kuto mūrcchāṃ mūrchitavigraho gadabhṛtāṃ hantyuñcakaiḥ prāṇinām | [RRĀ, R.kh., 1 24.1]
baddhaṃ prāpya surāsurendracaritāṃ tāṃ tāṃ gatiṃ prāpayet | [RRĀ, R.kh., 1 24.2]
so'yaṃ pātu paropakāracaturaḥ śrīsūtarājo jagat | [RRĀ, R.kh., 1 24.3]
yadanyatra tadatrāsti yadatrāsti na tatkvacit | [RRĀ, R.kh., 1 25.1]
rasaratnākaraḥ so'yaṃ nityanāthena nirmitaḥ | [RRĀ, R.kh., 1 25.2]
tataḥ kuryāt prayatnena rasasaṃskāram uttamam | [RRĀ, R.kh., 1 25.3]
avijñātyā ca śāstrārthaṃ prayogakuśalo bhiṣak | [RRĀ, R.kh., 1 26.1]
yama eva sa vijñeyaḥ martyānāṃ mṛtyurūpadhṛk | [RRĀ, R.kh., 1 26.2]
nāgo vaṅgo malo vahniścāṃcalyaṃ ca viṣaṃ giriḥ | [RRĀ, R.kh., 1 27.1]
asahyāgnirmahādoṣā niṣiddhāḥ pārade sthitāḥ | [RRĀ, R.kh., 1 27.2]
jāyaṃ gaṇḍastanau nāgātkuṣṭhaṃ vaṅgādrujā malāt | [RRĀ, R.kh., 1 28.1]
vahner dāho bījanāśaścāñcalyānmaraṇaṃ viṣāt | [RRĀ, R.kh., 1 28.2]
gireḥ sphoṭo hyasahyāgner doṣānmoha upajāyate | [RRĀ, R.kh., 1 29.1]
doṣahīno yadā sūtastadā mṛtyujarāpahaḥ | [RRĀ, R.kh., 1 29.2]
sākṣādamṛtamapyeṣa doṣayukto raso viṣam | [RRĀ, R.kh., 1 30.1]
tasmāddoṣaviśuddhyarthaṃ rasaśuddhirvidhīyate | [RRĀ, R.kh., 1 30.2]
raso grāhyaḥ sunakṣatre palānāṃ śatamātrakam | [RRĀ, R.kh., 1 31.1]
pañcāśataṃ pañcaviṃśadvā dvādaśaṃ caikameva vā | [RRĀ, R.kh., 1 31.2]
palādūnaṃ na kartavyaṃ rasasaṃskāram uttamam | [RRĀ, R.kh., 1 32.1]
aghoreṇa ca mantreṇa rasasaṃskārapūjanam | [RRĀ, R.kh., 1 32.2]
aghorebhyo'tha ghorebhyo ghoraghoratarebhyaḥ | [RRĀ, R.kh., 1 33.1]
sarvebhyaḥ sarvasarvebhyo namaste'stu rudrarūpebhyaḥ | [RRĀ, R.kh., 1 33.2]
{RRĀ, R.kh., 2}
niḥsāraṃ vīkṣya viśvaṃ gadavikalavapur vyāptam evātitaptam | [RRĀ, R.kh., 2 1.1]
bhūyaḥ kāruṇyasindhoḥ sakalaguṇanidheḥ sūtarājasya yuktim | [RRĀ, R.kh., 2 1.2]
dṛṣṭvā sūtasya śāstrāṇyavahitamanasā prāṇinām iṣṭasiddhyai | [RRĀ, R.kh., 2 2.1]
śṛṇvantūccair mayoktaṃ suvipulamatayo bhogikendrāḥ sarendrāḥ | [RRĀ, R.kh., 2 2.2]
yāvatsūtaṃ na śuddhaṃ na ca mṛtamatha no mūrchitaṃ gandhabandhaṃ | [RRĀ, R.kh., 2 2.3]
no vajraṃ māritaṃ vā na ca gaganavadho nāpasūtāśca śuddhāḥ | [RRĀ, R.kh., 2 2.4]
svarṇādyaṃ sarvalohaṃ viṣamapi na mṛtaṃ tailapāto na yāvat | [RRĀ, R.kh., 2 2.5]
tāvadvaidyaḥ kva siddho bhavati vasubhujāṃ maṇḍale ślāghyayogyaḥ | [RRĀ, R.kh., 2 2.6]
athātaḥ sampravakṣyāmi doṣāṣṭakanivāraṇam | [RRĀ, R.kh., 2 3.1]
iṣṭakārajanīcūrṇaiḥ ṣoḍaśāṃśaiḥ rasasya tu | [RRĀ, R.kh., 2 3.2]
mardayettaptakhalve taṃ jambīrotthadravairdinam | [RRĀ, R.kh., 2 4.1]
khalvaṃ lohamayaṃ vātha pāṣāṇāśmamathāpi vā | [RRĀ, R.kh., 2 4.2]
kāñjikaiḥ kṣālayetsūtaṃ nāgadoṣasya śāntaye | [RRĀ, R.kh., 2 5.1]
viśālāṅkolacūrṇena vaṅgadoṣaṃ vināśayet | [RRĀ, R.kh., 2 5.2]
rājavṛkṣo malaṃ hanti citrakaṃ hanti vahnijam | [RRĀ, R.kh., 2 6.1]
cāñcalyaṃ kṛṣṇadhattūraistraiphalairviṣanāśanam | [RRĀ, R.kh., 2 6.2]
kaṭutrayaṃ giriṃ hanti asahyāgniṃ trikaṇṭakaḥ | [RRĀ, R.kh., 2 7.1]
pratidoṣaṃ kalāṃśena tatra cūrṇaṃ sakanyakam | [RRĀ, R.kh., 2 7.2]
suvastragālitaṃ sūtaṃ khalve kṣiptvā yathākramam | [RRĀ, R.kh., 2 8.1]
pratyekaṃ pratyahaṃ yatnātsaptarātraṃ vimardayet | [RRĀ, R.kh., 2 8.2]
uddhṛtyoṣṇāranālena mṛdbhāṇḍe kṣālayetsudhīḥ | [RRĀ, R.kh., 2 9.1]
sarvadoṣavinirmuktaḥ saptakañcukavarjitaḥ | [RRĀ, R.kh., 2 9.2]
jāyate śuddhaḥ sūto'yaṃ yujyate vaidyakarmaṇi | [RRĀ, R.kh., 2 10.1]
ajāśakṛttuṣāgniṃ ca jvālayitvā bhuvi kṣipet | [RRĀ, R.kh., 2 10.2]
tasyopari sthitaṃ khalvaṃ tatroktaṃ mardayedrasam | [RRĀ, R.kh., 2 10.3]
śrīkhaṇḍaṃ devadāru ca kākatuṇḍīṃ jayādravaiḥ | [RRĀ, R.kh., 2 11.1]
karkoṭīmūṣalīkanyādrave dattvā vimardayet | [RRĀ, R.kh., 2 11.2]
dinaikaṃ pātanāyantre śuddhaṃ ca viniyojayet | [RRĀ, R.kh., 2 11.3]
kumāryāśca niśācūrṇe dinaṃ sūtaṃ vimardayet | [RRĀ, R.kh., 2 12.1]
pātayet pātanāyantre samyak śuddho bhavedrasaḥ | [RRĀ, R.kh., 2 12.2]
pāribhadrarasaiḥ peṣyaṃ hiṃgulaṃ yāmamātrakam | [RRĀ, R.kh., 2 13.1]
jambīrāṇāṃ dravairvātha pātyaṃ pātālayantrake | [RRĀ, R.kh., 2 13.2]
taṃ sūtaṃ yojayedyoge saptakañcukavarjitam | [RRĀ, R.kh., 2 14.1]
ityevaṃ śuddhayaḥ khyātā yatheṣṭaikā prakārayet | [RRĀ, R.kh., 2 14.2]
athaitāṃ mūlikāṃ vakṣye śuddhasūtasya māraṇe | [RRĀ, R.kh., 2 15.1]
brahmadaṇḍī meghanādā citrakaṃ tṛṇamustikā | [RRĀ, R.kh., 2 15.2]
vajravallī balā śuṇṭhī kaṭutumbyardhacandrikā | [RRĀ, R.kh., 2 16.1]
viṣamuṣṭyarkalākṣāśca gokṣuraḥ kākatuṇḍikā | [RRĀ, R.kh., 2 16.2]
kanyā caṇḍālinīkandaṃ sarpākṣī sarapuṅkhikā | [RRĀ, R.kh., 2 17.1]
vastā raktāgranirguṇḍī lajjālī devadālikā | [RRĀ, R.kh., 2 17.2]
jātī jayantī vārāhī bhūkadambaṃ kuraṇṭakam | [RRĀ, R.kh., 2 18.1]
koṣātakī nīrakaṇā lāṅgalī sahadevikāḥ | [RRĀ, R.kh., 2 18.2]
cakramardo'mṛtākandaṃ kākamācī ravipriyā | [RRĀ, R.kh., 2 19.1]
viṣṇukrāntā hastiśuṇḍī snukpayo bhṛṅgarāṭ paṭuḥ | [RRĀ, R.kh., 2 19.2]
ityetāḥ mūlikā ākhyātā yojyā pāradamārikāḥ | [RRĀ, R.kh., 2 20.1]
etāḥ samastā vyastā vā deyā hyaṣṭādaśādhikāḥ | [RRĀ, R.kh., 2 20.2]
aprasūtagavāṃ mūtre peṣayed raktamūlikām | [RRĀ, R.kh., 2 21.1]
taddravaiḥ śodhitaṃ sūtaṃ tulyaṃ gandhakasaṃyutam | [RRĀ, R.kh., 2 21.2]
taptakhalve caturyāmam avicchinnaṃ vimardayet | [RRĀ, R.kh., 2 22.1]
tatpiṇḍaṃ pātayedyantre triṃśaddhaṭṭamahāpuṭe | [RRĀ, R.kh., 2 22.2]
evaṃ daśapuṭair māryaṃ mardyaṃ pātyaṃ punaḥ punaḥ | [RRĀ, R.kh., 2 23.1]
taduddhṛtya punarmardyaṃ vajramūṣāntare kṣipet | [RRĀ, R.kh., 2 23.2]
bhūdharākhye puṭe pacyāddaśadhā bhasmatāṃ vrajet | [RRĀ, R.kh., 2 24.1]
dravairdravaiḥ punarmardyaṃ siddho'yaṃ vajrasūtakaḥ | [RRĀ, R.kh., 2 24.2]
mūlikāmāritaḥ sūto jāraṇakramavarjitaḥ | [RRĀ, R.kh., 2 25.1]
na krameddehalohābhyāṃ rogahartā bhaveddhruvam | [RRĀ, R.kh., 2 25.2]
rasaṃ gandhakatailena dviguṇena vimardayet | [RRĀ, R.kh., 2 26.1]
dinaikaṃ vātha sarpākṣīviṣṇukrāntāhvabhṛṅgajaiḥ | [RRĀ, R.kh., 2 26.2]
tryahaṃ vimardayed drāvais triṃśaddhaṭṭamahāpuṭe | [RRĀ, R.kh., 2 27.1]
ityevamaṣṭadhā pācyaṃ raso bhasmībhaved dhruvam | [RRĀ, R.kh., 2 27.2]
śvetāṅkoṭajaṭāvāri sūtaṃ mardyaṃ dinatrayam | [RRĀ, R.kh., 2 28.1]
puṭayedbhūdhare yantre mūṣāyāṃ bhasmatāṃ vrajet | [RRĀ, R.kh., 2 28.2]
devadālīṃ harikrāntāmāranālena peṣayet | [RRĀ, R.kh., 2 29.1]
saptadhā sūtakaṃ tena kuryāddhamanam utthitam | [RRĀ, R.kh., 2 29.2]
taṃ sūtaṃ kharpare kuryāddattvā dattvā caturdravam | [RRĀ, R.kh., 2 30.1]
cullyopari paced vahnau bhasma syādaruṇopamam | [RRĀ, R.kh., 2 30.2]
kāṣṭhodumbarajaiḥ kṣīraiḥ sitāṃ hiṃgu vibhāvayet | [RRĀ, R.kh., 2 31.1]
saptavāraṃ prayatnena śodhyaṃ peṣyaṃ punaḥ punaḥ | [RRĀ, R.kh., 2 31.2]
kāṣṭhodumbarapañcāṅgaiḥ kaṣāyaṃ ṣoḍaśāṃśakam | [RRĀ, R.kh., 2 32.1]
dattvā tena punar mardyaṃ hiṃgu vaṅgaraseśvaram | [RRĀ, R.kh., 2 32.2]
kṣiptvā nirudhya mūṣāyāṃ bhūdharākhye puṭe pacet | [RRĀ, R.kh., 2 33.1]
aṣṭadhā mriyate sūto deyaṃ hiṃgu puṭe puṭe | [RRĀ, R.kh., 2 33.2]
apāmārgasya bījāni tathairaṇḍasya cūrṇayet | [RRĀ, R.kh., 2 34.1]
taccūrṇaṃ pārade deyaṃ mūṣāyāmeva rodhayet | [RRĀ, R.kh., 2 34.2]
ruddhvā laghupuṭe pacyāccaturbhirbhasmatāṃ vrajet | [RRĀ, R.kh., 2 35.1]
kaṭutumbyudbhave kande garbhe nārīpayaḥsu vai | [RRĀ, R.kh., 2 35.2]
saptadhā mriyate sūtaḥ svedayed gomayāgninā | [RRĀ, R.kh., 2 36.1]
aṅkolasya jaṭātoyaiḥ piṣṭvā khalve vimardayet | [RRĀ, R.kh., 2 36.2]
sūtaṃ gandhakasaṃyuktaṃ dinānte taṃ nirodhayet | [RRĀ, R.kh., 2 37.1]
puṭayedbhūdhare yantre dinānte taṃ samuddharet | [RRĀ, R.kh., 2 37.2]
dhānyābhraṃ sūtakaṃ tulyaṃ mardayenmārakadravaiḥ | [RRĀ, R.kh., 2 38.1]
dinaikaṃ tena kalkena vastre liptvā ca vartikām | [RRĀ, R.kh., 2 38.2]
vilipya tailairvartiṃ tām eraṇḍotthaiḥ punaḥ punaḥ | [RRĀ, R.kh., 2 39.1]
prajvālya taddhṛtaṃ bhāṇḍe grāhayetpatitāmadhaḥ | [RRĀ, R.kh., 2 39.2]
kṛṣṇabhasma bhavettacca punarmardyaṃ triyāmakaiḥ | [RRĀ, R.kh., 2 40.1]
dinaikaṃ tatpacedyantre kacchapākhye na saṃśayaḥ | [RRĀ, R.kh., 2 40.2]
mṛtaḥ sūto bhavetsadyastattadyogeṣu yojayet | [RRĀ, R.kh., 2 41.1]
dvipalaṃ śuddhasūtaṃ tu sūtārdhaśuddhagandhakam | [RRĀ, R.kh., 2 41.2]
mardayenmārakadrāvair dinamekaṃ nirantaram | [RRĀ, R.kh., 2 42.1]
baddhvā tu bhūdhare yantre dinaikaṃ mārayet puṭāt | [RRĀ, R.kh., 2 42.2]
tuṣadagdhasya bhāgau dvāveko valmīkamṛttikā | [RRĀ, R.kh., 2 43.1]
lohakiṭṭasya bhāgaikaṃ śvetapāṣāṇabhāgakam | [RRĀ, R.kh., 2 43.2]
narakeśasamaṃ kiṃcicchāgīkṣīreṇa peṣayet | [RRĀ, R.kh., 2 44.1]
yāmadvayaṃ dṛḍhaṃ mardyaṃ tena mūṣāndhasaṃpuṭām | [RRĀ, R.kh., 2 44.2]
śoṣayitvātha saṃlipya tatkalkaiḥ saṃnirudhya ca | [RRĀ, R.kh., 2 45.1]
vajramūṣā samākhyātā samyak pāradamārikā | [RRĀ, R.kh., 2 45.2]
śvetaṃ pītaṃ tathā raktaṃ kṛṣṇaṃ ceti caturvidham | [RRĀ, R.kh., 2 46.1]
lakṣaṇaṃ bhasmasūtasya śreṣṭhaṃ syāduttarottaram | [RRĀ, R.kh., 2 46.2]
{RRĀ, R.kh., 3}
athāto jāraṇāpūrvaṃ bījaṃ māraṇamucyate | [RRĀ, R.kh., 3 1.1]
ajīrṇaṃ cāpyabījaṃ ca sūtakaṃ yastu mārayet | [RRĀ, R.kh., 3 1.2]
brahmahā sa durācāro mama drohī maheśvari | [RRĀ, R.kh., 3 2.1]
tasmātsarvaprayatnena jāritaṃ mārayedrasam | [RRĀ, R.kh., 3 2.2]
saṃsthāpya gomayaṃ bhūmau pakvamūṣāṃ tataḥ param | [RRĀ, R.kh., 3 3.1]
tanmadhye kaṭutumbyutthaṃ tailaṃ dattvā rasaṃ kṣipet | [RRĀ, R.kh., 3 3.2]
kākamācīrasaṃ deyaṃ tailaṃ tulyaṃ tataḥ punaḥ | [RRĀ, R.kh., 3 4.1]
gandhakaṃ vrīhimātraṃ ca kṣiptvā taṃ ca nirodhayet | [RRĀ, R.kh., 3 4.2]
tatpṛṣṭhe pāvako deyaḥ pūrṇaṃ vā vahnikharparam | [RRĀ, R.kh., 3 5.1]
svāṅgaśītalatāṃ jñātvā jīrṇe taile ca gandhakam | [RRĀ, R.kh., 3 5.2]
kākamācīdravaṃ cāgnau dattvā dattvā ca jārayet | [RRĀ, R.kh., 3 6.1]
mūṣādho gomayaṃ cātra dattvā codadharvaṃ ca pāvakam | [RRĀ, R.kh., 3 6.2]
ṣaḍguṇaṃ gandhakaṃ jāryaṃ sūtasyaivaṃ mukhaṃ bhavet | [RRĀ, R.kh., 3 7.1]
taṃ sūtaṃ mardayennīrairjambīrotthaiḥ punaḥ punaḥ | [RRĀ, R.kh., 3 7.2]
catuḥṣaṣṭyaṃśakaiḥ pūrvair dvātriṃśāṃśaṃ tataḥ punaḥ | [RRĀ, R.kh., 3 8.1]
ṣoḍaśāṃśaṃ śuddhahemapatraṃ sūteṣu nikṣipet | [RRĀ, R.kh., 3 8.2]
śikhipittena sampiṣṭaṃ tailaiśca sarṣapodbhavaiḥ | [RRĀ, R.kh., 3 9.1]
liptvā hemaṃ kṣipetsūtaṃ yāmaṃ jambīrajairdravaiḥ | [RRĀ, R.kh., 3 9.2]
mardyaṃ taṃ pūrvavat pacyānmūṣāyāṃ jambīradravaiḥ | [RRĀ, R.kh., 3 10.1]
pūrayed rodhayeccāgniṃ dattvā yatnena jārayet | [RRĀ, R.kh., 3 10.2]
grāse grāse ca tanmardyaṃ jambīrāṇāṃ dravaiḥ dṛḍham | [RRĀ, R.kh., 3 11.1]
mūlikā lavaṇaṃ gandhamabhāve pittatailayoḥ | [RRĀ, R.kh., 3 11.2]
piṣṭvā jambīranīreṇa hemapatraṃ pralepayet | [RRĀ, R.kh., 3 12.1]
ityevaṃ jāraṇā kāryā tataḥ sūtaṃ ca mārayet | [RRĀ, R.kh., 3 12.2]
athavā nirmukhaṃ sūtaṃ viḍayogena mārayet | [RRĀ, R.kh., 3 13.1]
viḍamatra pravakṣyāmi sādhayedbhiṣajāṃ varaḥ | [RRĀ, R.kh., 3 13.2]
śaṃkhacūrṇaṃ ravikṣīraiścātape bhāvayeddinam | [RRĀ, R.kh., 3 14.1]
tadvajjambīrajairdrāvair dinaikaṃ dhūmasārakam | [RRĀ, R.kh., 3 14.2]
suvarcalamajāmūtraiḥ kvāthyaṃ yāmacatuṣṭayam | [RRĀ, R.kh., 3 15.1]
kaṇṭakārīṃ ca saṃkvāthyaṃ dinaikaṃ naramūtrakaiḥ | [RRĀ, R.kh., 3 15.2]
sajjīkṣāraṃ tintiḍīkaṃ kāśīśaṃ ca śilājatum | [RRĀ, R.kh., 3 16.1]
jambīrotthair dravair bhāvyaṃ pṛthagyāmaṃ catuṣṭayam | [RRĀ, R.kh., 3 16.2]
jayapālabījaṃ tvagghīnaṃ mūlakānāṃ dravair dinam | [RRĀ, R.kh., 3 17.1]
saindhavaṃ ṭaṅkaṇaṃ guñjāṃ śigrumūladravairdinam | [RRĀ, R.kh., 3 17.2]
etatsarvaṃ samāṃśaṃ tu mardyaṃ jambīrajairdravaiḥ | [RRĀ, R.kh., 3 18.1]
tadgolaṃ rakṣayedyatnādviḍo'yaṃ vāḍavānalaḥ | [RRĀ, R.kh., 3 18.2]
anena mardayetsūtaṃ grasate taptakhalvake | [RRĀ, R.kh., 3 18.3]
svarṇābhrakasarvalohāni yatheṣṭāni ca jārayet | [RRĀ, R.kh., 3 19.1]
mārayet pūrvayogena māraṇaṃ cātra kathyate | [RRĀ, R.kh., 3 19.2]
kumbhīṃ samūlām uddhṛtya gomūtreṇa supeṣayet | [RRĀ, R.kh., 3 20.1]
taddravair mardayetsūtaṃ dinaikaṃ kāntasampuṭe | [RRĀ, R.kh., 3 20.2]
liptvā niyāmakā deyā ūrdhvaścādhas tadanvayet | [RRĀ, R.kh., 3 21.1]
mṛdvagninā dinaikaṃ tu pacecculyāṃ mṛto bhavet | [RRĀ, R.kh., 3 21.2]
goghṛtaṃ gandhakaṃ sūtaṃ piṣṭvā piṇḍīṃ prakalpayet | [RRĀ, R.kh., 3 22.1]
kumārīdalamadhyasthaṃ kṛtvā sūtreṇa veṣṭayet | [RRĀ, R.kh., 3 22.2]
taṃ kāntasampuṭe ruddhvā tribhir laghupuṭaiḥ pacet | [RRĀ, R.kh., 3 23.1]
tato dhmāte bhavedbhasma cāndhamūṣe kṣayaṃ dhruvam | [RRĀ, R.kh., 3 23.2]
śākavṛkṣasya pakvāni phalānyādāya śodhayet | [RRĀ, R.kh., 3 24.1]
peṣayedravidugdhena tena mūṣāṃ pralepayet | [RRĀ, R.kh., 3 24.2]
ādiprasūtagor jātajarāyoścūrṇapūritaḥ | [RRĀ, R.kh., 3 25.1]
tanmadhye sūtakaṃ ruddhvā dhmāto bhasmatvamāpnuyāt | [RRĀ, R.kh., 3 25.2]
karkoṭakīṃ kākamācīṃ ca kañcukīṃ kaṭutumbikām | [RRĀ, R.kh., 3 26.1]
kākajaṅghāṃ kākatuṇḍīṃ kākinīṃ kākamañjarīḥ | [RRĀ, R.kh., 3 26.2]
piṣṭvaitān vajramūṣāstairlepaṃ kṛtvā rasaṃ kṣipet | [RRĀ, R.kh., 3 27.1]
marditaṃ dinamekaṃ tu tairevārdrotthitai rasaiḥ | [RRĀ, R.kh., 3 27.2]
ruddhvātha bhūdhare pacyād aṣṭavāraṃ punaḥ punaḥ | [RRĀ, R.kh., 3 28.1]
mardayelliptamūṣāstā ruddhvā dhmāto mṛto bhavet | [RRĀ, R.kh., 3 28.2]
rasairniyāmakair mardyo dṛḍhaṃ yāmacatuṣṭayam | [RRĀ, R.kh., 3 29.1]
dviguṇairgandhatailaiśca pacenmṛdvagninā śanaiḥ | [RRĀ, R.kh., 3 29.2]
yāvat khoṭo bhavettattadrodhayellauhasampuṭe | [RRĀ, R.kh., 3 30.1]
harītakīṃ jale piṣṭvā lauhakiṭṭena mūṣikām | [RRĀ, R.kh., 3 30.2]
kṛtvā tanmadhyataḥ kṣiptvā sampuṭaṃ cāndhayetpunaḥ | [RRĀ, R.kh., 3 31.1]
tasyordhvaṃ srāvakākāraṃ hṛtvā nāgadrutaṃ kṣipet | [RRĀ, R.kh., 3 31.2]
kaṭhinena dhamettāvadyāvannāgo druto bhavet | [RRĀ, R.kh., 3 32.1]
na dhamecca punastāvadyāvat kaṭhinatāṃ vrajet | [RRĀ, R.kh., 3 32.2]
evaṃ punaḥ punardhmātastriyāmair mriyate rasaḥ | [RRĀ, R.kh., 3 33.1]
niyāmakāstato vakṣye sūtasya mārakarmaṇi | [RRĀ, R.kh., 3 33.2]
sarpākṣī kṣīriṇī vandhyā matsyākṣī śarapuṅkhikā | [RRĀ, R.kh., 3 34.1]
kākajaṅghā śikhiśikhā brahmadaṇḍy ākhuparṇikā | [RRĀ, R.kh., 3 34.2]
varṣābhūḥ kañcukī mūrvā padmakotpalaciñcikā | [RRĀ, R.kh., 3 35.1]
śatāvarī vajralatā vajrakandā triparṇikā | [RRĀ, R.kh., 3 35.2]
maṇḍūkaparṇī pāṭalī citrako grīṣmasundaraḥ | [RRĀ, R.kh., 3 36.1]
kākamācī mahārāṣṭrī haridrā tilakarṇikā | [RRĀ, R.kh., 3 36.2]
śvetārkaśigrudhattūramṛgadūrvāharītakī | [RRĀ, R.kh., 3 37.1]
guḍūcī mūṣalī puṅkhā bhṛṅgarāḍraktacitrakam | [RRĀ, R.kh., 3 37.2]
tagaraṃ śūraṇaṃ muṇḍī mayaṅkā potakokilam | [RRĀ, R.kh., 3 38.1]
saindhavaṃ śvetavarṣābhūḥ sāmbharaṃ hiṃgu mākṣikam | [RRĀ, R.kh., 3 38.2]
viṣṇukāntā somavallī vraṇaghnī yakṣalocanam | [RRĀ, R.kh., 3 39.1]
vyāghrapādī haṃsapadī vṛścikālī kuraṇṭakam | [RRĀ, R.kh., 3 39.2]
svayambhūkusumaṃ kuñcī hastiśuṇḍīndravāruṇī | [RRĀ, R.kh., 3 40.1]
bījānyahaskarasyāpi sarvatraite niyāmakāḥ | [RRĀ, R.kh., 3 40.2]
etāḥ samastā vyastā vā deyā hyaṣṭādaśādhikāḥ | [RRĀ, R.kh., 3 41.1]
māraṇe mūrcchane bandhe rasasyaitāni yojayet | [RRĀ, R.kh., 3 41.2]
aprasūtagavāṃ mūtraiḥ piṣṭvā pūrvaniyāmikāḥ | [RRĀ, R.kh., 3 42.1]
taddravairmardayet sūtaṃ yathā pūrvoditaṃ kramāt | [RRĀ, R.kh., 3 42.2]
ityevaṃ jāraṇaṃ proktaṃ māraṇaṃ parikīrtitam | [RRĀ, R.kh., 3 43.1]
parīkṣā mārite sūte kartavyā ca yathoditā | [RRĀ, R.kh., 3 43.2]
adhastuṣāgninā tapto hyakṣīṇastiṣṭhate yadā | [RRĀ, R.kh., 3 44.1]
tadā bhasma vijānīyāccullyāṃ yāmaṃ nirīkṣayet | [RRĀ, R.kh., 3 44.2]
mūlikāmāritaṃ sūtaṃ sarvayogeṣu yojayet | [RRĀ, R.kh., 3 45.1]
jārito yāti sūto'sau jarādāridryaroganut | [RRĀ, R.kh., 3 45.2]
mūrchito vyādhināśāya baddhaḥ sarvatra yojayet | [RRĀ, R.kh., 3 46]
{RRĀ, R.kh., 4}
athātaḥ śuddhasūtasya mūrcchanā vidhirucyate | [RRĀ, R.kh., 4 1.1]
meghanādo vacā hiṃgu śūraṇairmardayedrasam | [RRĀ, R.kh., 4 1.2]
naṣṭapiṣṭaṃ tu tadgolaṃ hiṅgunā veṣṭayed bahiḥ | [RRĀ, R.kh., 4 2.1]
pacellavaṇayantrasthaṃ dinaikaṃ caṇḍavahninā | [RRĀ, R.kh., 4 2.2]
ūrdhvalagnaṃ samāruhya dṛḍhaṃ vastreṇa bandhayet | [RRĀ, R.kh., 4 3.1]
ūrdhvādho gandhakaṃ tulyaṃ dattvā saumyānale pacet | [RRĀ, R.kh., 4 3.2]
jīrṇe gandhe punar deyaṃ ṣaḍbhir vāraiḥ samaṃ samam | [RRĀ, R.kh., 4 4.1]
ṣaḍguṇe gandhake jīrṇe mūrchito rogahā bhavet | [RRĀ, R.kh., 4 4.2]
gandhakaṃ madhusāraṃ ca śuddhasūtaṃ samaṃ samam | [RRĀ, R.kh., 4 5.1]
yāmaikaṃ pācayet khalve kācakupyāṃ niveśayet | [RRĀ, R.kh., 4 5.2]
ruddhvā dvādaśayāmaṃ taṃ vālukāyantragaṃ pacet | [RRĀ, R.kh., 4 6.1]
sphoṭayetsvāṃgaśītaṃ taṃ tadūrdhvaṃ gandhakaṃ tyajet | [RRĀ, R.kh., 4 6.2]
adhaḥsthaṃ rasamādāya sarvarogeṣu yojayet | [RRĀ, R.kh., 4 7.1]
śuddhaṃ sūtaṃ dvidhā gandhaṃ sūtārddhaṃ saindhavaṃ kṣipet | [RRĀ, R.kh., 4 7.2]
dravaiḥ sitajayantyāśca mardayeddivasatrayam | [RRĀ, R.kh., 4 8.1]
kṛtvā golaṃ ca saṃśoṣya kṣiptvā mūṣāṃ nirundhayet | [RRĀ, R.kh., 4 8.2]
śoṣayitvā dhamet kiṃcit sutaptāṃ tāṃ jale kṣipet | [RRĀ, R.kh., 4 9.1]
tasmādrasaṃ samuddhṛtya trikaṇṭarasabhāvitam | [RRĀ, R.kh., 4 9.2]
yojayetsarvarogeṣu dhamedvā bhūdhare pacet | [RRĀ, R.kh., 4 10.1]
rasārdhaṃ gandhakaṃ mardyaṃ ghṛtairyuktaṃ tu golakam | [RRĀ, R.kh., 4 10.2]
kṛtvā taṃ bandhayedvastre dolāyantragataṃ pacet | [RRĀ, R.kh., 4 11.1]
gomūtrāntaḥ kṛtaṃ yāmaṃ naramūtrairdinatrayam | [RRĀ, R.kh., 4 11.2]
śoṣayecca punarvastre baddhvāveṣṭya sadā dṛḍham | [RRĀ, R.kh., 4 12.1]
śuṣkaṃ nirudhya mūṣāyāṃ tatastuṣāgninā pacet | [RRĀ, R.kh., 4 12.2]
ūrdhvabhāgamadhaḥ kṛtvā adhobhāgaṃ ca ūrdhvagam | [RRĀ, R.kh., 4 13.1]
ityādiparivartena svedayeddivasatrayam | [RRĀ, R.kh., 4 13.2]
paścād uddhṛtya taṃ sūtaṃ yogavāhaṃ rujāpaham | [RRĀ, R.kh., 4 14]
sadyojātasya bālasya viṣṭhāṃ pālāśabījakam | [RRĀ, R.kh., 4 15.1]
cāṇḍālī rudhiraṃ sūtaṃ sūtapādaṃ ca ṭaṅkaṇam | [RRĀ, R.kh., 4 15.2]
jayantyā mardayed drāvair dinaikaṃ tattu golakam | [RRĀ, R.kh., 4 16.1]
peṣayetsahadevyātha lepayet tāmrasaṃpuṭam | [RRĀ, R.kh., 4 16.2]
tanmadhye golakaṃ kṣiptvā dviyāmaṃ svedayellaghu | [RRĀ, R.kh., 4 17.1]
vālukāyantramadhye tu samuddhṛtya tataḥ punaḥ | [RRĀ, R.kh., 4 17.2]
citrakaiḥ sahadevyā ca gandhakair lepayed bahiḥ | [RRĀ, R.kh., 4 18.1]
sampuṭaṃ bandhayedvastre mṛdālepya ca śoṣayet | [RRĀ, R.kh., 4 18.2]
taṃ ruddhvāndhamūṣāyāṃ dhmāte sampuṭamāharet | [RRĀ, R.kh., 4 19.1]
sūkṣmacūrṇaṃ haredrogān yogavāho mahārasaḥ | [RRĀ, R.kh., 4 19.2]
sampuṭaṃ sūtatulyaṃ syācchāstradṛṣṭena karmaṇā | [RRĀ, R.kh., 4 20]
dhattūrakadravair mardyaṃ dinaṃ gandhaṃ sasūtakam | [RRĀ, R.kh., 4 21.1]
andhamūṣe dinaṃ svedyaṃ bhūdhare mūrchito bhavet | [RRĀ, R.kh., 4 21.2]
kṛtvā ṣaḍaṅgulāṃ mūṣāṃ supakvāṃ mṛnmayīṃ dṛḍhām | [RRĀ, R.kh., 4 22.1]
mūṣāgarbhaṃ vilepyātha mūlairbahulapatrakaiḥ | [RRĀ, R.kh., 4 22.2]
tanmadhye sūtakaṃ kṣiptvā mūṣāṃ pūryāttu taddravaiḥ | [RRĀ, R.kh., 4 23.1]
ruddhvā salavaṇairyantraiśculyāṃ dīptāgninā pacet | [RRĀ, R.kh., 4 23.2]
saptāhānte samuddhṛtya yavamānaṃ jvarāpaham | [RRĀ, R.kh., 4 24.1]
kāśīśaṃ saindhavaṃ sūtaṃ tulyaṃ tulyaṃ vimardayet | [RRĀ, R.kh., 4 24.2]
kāśīśasyāsya bhāgena dātavyā phullatūrikā | [RRĀ, R.kh., 4 25.1]
stokastokaṃ kṣipet khalve triyāmaṃ caiva mūrchayet | [RRĀ, R.kh., 4 25.2]
pratyekaṃ śataniṣkaṃ syādūnaṃ naivādhikaṃ bhavet | [RRĀ, R.kh., 4 26.1]
sthālīsampuṭayantreṇa dinaṃ caṇḍāgninā pacet | [RRĀ, R.kh., 4 26.2]
ūrdhvalagnaṃ tataścullyāṃ mūrchitaṃ cāharet sūtam | [RRĀ, R.kh., 4 27.1]
kuraṇṭakarasairbhāvyam ātape mardayedrasam | [RRĀ, R.kh., 4 27.2]
latākarañjapatrairvāṅguṣṭhāgrena vimardayet | [RRĀ, R.kh., 4 28.1]
dinaikaṃ mūrchitaṃ samyak sarvarogeṣu yojayet | [RRĀ, R.kh., 4 28.2]
atha sūtasya śuddhasya mūrchitasyāpyayaṃ vidhiḥ | [RRĀ, R.kh., 4 29.1]
sūtatulyaṃ ghṛtaṃ jīrṇaṃ dvābhyāṃ tulyaṃ ca gandhakam | [RRĀ, R.kh., 4 29.2]
ravikṣīrairdinaṃ mardyam andhayitvā ca bhūdhare | [RRĀ, R.kh., 4 30.1]
puṭakena bhavetsiddho raso hairaṇyagarbhakaḥ | [RRĀ, R.kh., 4 30.2]
kaṭutumbyudbhave kande vandhyāyāḥ kṣīrakandake | [RRĀ, R.kh., 4 31.1]
apakvaikaṃ samādāya tadgarbhe piṇḍikā tataḥ | [RRĀ, R.kh., 4 31.2]
daśaniṣkaṃ śuddhasūtaṃ niṣkaikaṃ śuddhagandhakam | [RRĀ, R.kh., 4 32.1]
stokaṃ stokaṃ kṣiped gandhaṃ pāṣāṇe taṃ tu kuṭṭayet | [RRĀ, R.kh., 4 32.2]
yāmamātre bhavet piṇḍī rasaṃ kande vinikṣipet | [RRĀ, R.kh., 4 33.1]
adha ūrdhvaṃ bhasma vaikrāntaṃ dattvā niṣkārddhamātrakam | [RRĀ, R.kh., 4 33.2]
tataḥ kandasya majjābhirmukhaṃ baddhvā mṛdā dṛḍham | [RRĀ, R.kh., 4 34.1]
liptam aṅgulamānena sarvataḥ śoṣya golakam | [RRĀ, R.kh., 4 34.2]
pācayed bhūdhare yantre tata uddhṛtya punaḥ pacet | [RRĀ, R.kh., 4 35.1]
ūrdhvabhāgamadhaḥ kuryādityevaṃ parivartayet | [RRĀ, R.kh., 4 35.2]
krameṇa cālayedūrdhvaṃ bahiryugmopalaiḥ pacet | [RRĀ, R.kh., 4 36.1]
tato bhinnastu saṃgrāhyo baddhaḥ syāddāḍimopamam | [RRĀ, R.kh., 4 36.2]
nāmnā vaikrāntabaddho'yaṃ sarvarogeṣu yojayet | [RRĀ, R.kh., 4 36.3]
athavā gandhapīṭhīnāṃ vastre baddhvā tu gandhakam | [RRĀ, R.kh., 4 37.1]
tulyaṃ dattvā nirundhyātha sampuṭe lohaje dṛḍhe | [RRĀ, R.kh., 4 37.2]
puṭayedbhūdhare tāvadyāvajjīryati gandhakam | [RRĀ, R.kh., 4 38.1]
evaṃ punaḥ punardeyaṃ yāvadgandhastu ṣaḍguṇam | [RRĀ, R.kh., 4 38.2]
ityevaṃ gandhake baddhaḥ sūtaḥ syātsarvarogahṛt | [RRĀ, R.kh., 4 39.1]
mūṣā jambīravistārā dairghyeṇa ṣoḍaśāṅgulā | [RRĀ, R.kh., 4 39.2]
apakvā sudṛḍhā kāryā sikatābhāṇḍamadhyagā | [RRĀ, R.kh., 4 39.3]
tribhāgaṃ vālukā lagnā pādāṃśena bahiḥ sthitāḥ | [RRĀ, R.kh., 4 40.1]
palaikaṃ cūrṇitaṃ gandhaṃ mūṣāmadhye vinikṣipet | [RRĀ, R.kh., 4 40.2]
śuddhasūtaṃ samaṃ paścāt kṣipedgandhapalaṃ tataḥ | [RRĀ, R.kh., 4 41.1]
bhāṇḍam āropayeccullyāṃ mūṣāmācchādya yatnataḥ | [RRĀ, R.kh., 4 41.2]
mandāgninā pacettāvadyāvannirdhūmatāṃ vrajet | [RRĀ, R.kh., 4 42.1]
gandhadhūme gate pūryā kākamācīdravaistu sā | [RRĀ, R.kh., 4 42.2]
drave jīrṇe punaḥ pūryā nāgavallīdaladravaiḥ | [RRĀ, R.kh., 4 43.1]
jīrṇe dhustūrakadrāvaiḥ pūrayitvā punaḥ pacet | [RRĀ, R.kh., 4 43.2]
yāvajjīryati tadgandhaṃ kākamācyādibhiḥ punaḥ | [RRĀ, R.kh., 4 44.1]
dattvā dattvā pacettadvad dhusturādikramād rasam | [RRĀ, R.kh., 4 44.2]
bhittvā mūṣāṃ samādāya jarāvyādhiharo rasaḥ | [RRĀ, R.kh., 4 45.1]
yojayed gandhabaddho'yaṃ yogavāheṣu sarvataḥ | [RRĀ, R.kh., 4 45.2]
kajjalābho yadā sūto vihāya ghanacāpalam | [RRĀ, R.kh., 4 46.1]
mūrchitaḥ sa tadā jñeyo nānārasagataḥ kvacit | [RRĀ, R.kh., 4 46.2]
mādhuryagauravopetaḥ tejasā bhāskaropamaḥ | [RRĀ, R.kh., 4 47.1]
vahnimadhye yadā tiṣṭhettadā vṛkṣasya lakṣaṇam | [RRĀ, R.kh., 4 47.2]
sa jayati rasarājo mṛtyuśaṅkāpahārī sakalaguṇanidhānaḥ kāyakalpādhikārī | [RRĀ, R.kh., 4 48.1]
valipalitavināśaṃ sevanādvīryavṛddhiṃ sthiramapi kurute yaḥ kāminīnāṃ prasaṅge | [RRĀ, R.kh., 4 48.2]
ityetā māritāḥ sūtā mūrchitā baddham āgatāḥ | [RRĀ, R.kh., 4 49.1]
pratyekaṃ yogavāhaḥ syāttattadyogeṣu yojayet | [RRĀ, R.kh., 4 49.2]
māritaṃ dehasiddhyarthaṃ mūrchitaṃ vyādhināśanam | [RRĀ, R.kh., 4 50.1]
rasabhasma kvacidroge dehārthe mūrchitaṃ kvacit | [RRĀ, R.kh., 4 50.2]
baddhaṃ dvābhyāṃ prayuñjīta śāstradṛṣṭena karmaṇā | [RRĀ, R.kh., 4 51.1]
dante śṛṅge'thavā vaṃśe rakṣayetsādhitaṃ rasam | [RRĀ, R.kh., 4 51.2]
pāradaṃ krimikuṣṭhaghnaṃ balyamāyuṣyadṛṣṭidam | [RRĀ, R.kh., 4 52.1]
sevanātsarvarogaghnaṃ rucyaṃ gurukaṣāyakam | [RRĀ, R.kh., 4 52.2]
sūte guṇānāṃ śatakoṭir vajre cābhre sahasraṃ kanake śataikam | [RRĀ, R.kh., 4 53.1]
tāre guṇāśītis tadardhaṃ kānte tīkṣṇe catuḥṣaṣṭiḥ ravau tadardham | [RRĀ, R.kh., 4 53.2]
rasādibhiryā kriyate cikitsā daivīti sadbhiḥ parikīrtitā sā | [RRĀ, R.kh., 4 54.1]
sā mānuṣī mantrakṛtā śiphādyaiḥ sā rākṣasī śastrakṛtādibhiryā | [RRĀ, R.kh., 4 54.2]
{RRĀ, R.kh., 5}
gandhakaṃ vajravaikrāntaṃ vajrābhraṃ tālakaṃ śilā | [RRĀ, R.kh., 5 1.1]
kharparaṃ śikhitutthaṃ ca vimalāṃ hemamākṣikam | [RRĀ, R.kh., 5 1.2]
kāsīsam kāntapāṣāṇaṃ varāṭīmatha hiṃgulam | [RRĀ, R.kh., 5 2.1]
kaṅkuṣṭhaṃ śaṃkhabhūnāgaṃ ṭaṃkaṇaśca śilājatu | [RRĀ, R.kh., 5 2.2]
ete uparasāḥ śodhyāḥ māryā drāvyāḥ puṭe kvacit | [RRĀ, R.kh., 5 3]
apakvagandhaṃ kurute'ti kuṣṭhaṃ tāpaṃ bhramaṃ pittarujāṃ karoti | [RRĀ, R.kh., 5 4.1]
rūpaṃ sukhaṃ vīryabalaṃ ca hanti tasmāt saṃśuddhaṃ vidhiyojanīyam | [RRĀ, R.kh., 5 4.2]
sājyaṃ bhāṇḍe payaḥ kṣiptvā mukhaṃ vastreṇa bandhayet | [RRĀ, R.kh., 5 5.1]
tatpṛṣṭhe cūrṇitaṃ gandhaṃ kṣiptvā srāveṇa rodhayet | [RRĀ, R.kh., 5 5.2]
bhāṇḍaṃ nikṣipya bhūmyante ūrdhve deyaṃ puṭaṃ laghu | [RRĀ, R.kh., 5 6.1]
tataḥ kṣīre drutaṃ gandhaṃ śuddhaṃ yogeṣu yojayet | [RRĀ, R.kh., 5 6.2]
athavārkasnuhīkṣīrairvastraṃ lepyaṃ ca saptadhā | [RRĀ, R.kh., 5 7.1]
gandhakaṃ navanītena piṣṭvā vastraṃ pralepayet | [RRĀ, R.kh., 5 7.2]
tadvahnijvalitā deśe hṛtvā dhāryā hyadhomukhā | [RRĀ, R.kh., 5 8.1]
tailaṃ patedadhobhāṇḍe grāhyaṃ yogeṣu yojayet | [RRĀ, R.kh., 5 8.2]
śuddho gandho haredrogān kuṣṭhamṛtyujvarādikān | [RRĀ, R.kh., 5 9.1]
agnikārī mahānuṣṇo vīryavṛddhiṃ karoti ca | [RRĀ, R.kh., 5 9.2]
vyāghrīkandayutaṃ vajraṃ dolāyantreṇa pācitam | [RRĀ, R.kh., 5 10.1]
saptāhāt kaudrave kvāthe kaulatthe vimalaṃ bhavet | [RRĀ, R.kh., 5 10.2]
trisaptakṛtvastattaptaṃ kharamūtreṇa secayet | [RRĀ, R.kh., 5 11.1]
ṣaḍguṇaistālakaṃ piṣṭvā tadgole kuliśaṃ kṣipet | [RRĀ, R.kh., 5 11.2]
pradhmātaṃ vājimūtreṇa siktaṃ pūrvoditakramaiḥ | [RRĀ, R.kh., 5 12.1]
bhasmībhavati tadvajraṃ vajravatkurute tanum | [RRĀ, R.kh., 5 12.2]
ūrṇāśṛṅgaṃ paripiṣya piṇḍam etasya madhye tu nidhāya vajram | [RRĀ, R.kh., 5 13.1]
piṇḍe'thavādhāya ca vajravallyāḥ puṭatrayaṃ tasya rase vidadhyāt | [RRĀ, R.kh., 5 13.2]
mṛtyureva bhavedasya vajrākhyasya na saṃśayaḥ | [RRĀ, R.kh., 5 14]
aśuddhavajram āyurghnaṃ pīḍāṃ kuṣṭhaṃ karoti ca | [RRĀ, R.kh., 5 15.1]
pāṇḍutāpagurutvaṃ ca tasmācchuddhaṃ tu kārayet | [RRĀ, R.kh., 5 15.2]
śvetaraktapītakṛṣṇā dvijādyāḥ vajrajātayaḥ | [RRĀ, R.kh., 5 16.1]
rasāyane bhaved vipraḥ śvetaḥ siddhipradāyakaḥ | [RRĀ, R.kh., 5 16.2]
kṣatriyo mṛtyujid rakto valīpalitarogahā | [RRĀ, R.kh., 5 17.1]
dravakārī bhavedvaiśyaḥ pīto dehasya dārḍhyakṛt | [RRĀ, R.kh., 5 17.2]
kṛṣṇaḥ śūdro rujāṃ hanti vayaḥsthairyaṃ karoti ca | [RRĀ, R.kh., 5 18.1]
puṃstrīnapuṃsakāścaite lakṣaṇena tu lakṣayet | [RRĀ, R.kh., 5 18.2]
vṛttāḥ phalakasampūrṇās tejasvanto bṛhadbhavāḥ | [RRĀ, R.kh., 5 19.1]
puruṣāste samākhyātā rekhābinduvivarjitāḥ | [RRĀ, R.kh., 5 19.2]
rekhābindusamāyuktāḥ ṣaṭkoṇās tāḥ striyaḥ smṛtāḥ | [RRĀ, R.kh., 5 20.1]
trikoṇāyattā dīrghā vijñeyāstā napuṃsakāḥ | [RRĀ, R.kh., 5 20.2]
pūrvapūrvamime śastāḥ puruṣāḥ balavattarāḥ | [RRĀ, R.kh., 5 21.1]
śarīrakāntijanakā bhogadā vajrayoṣitaḥ | [RRĀ, R.kh., 5 21.2]
napuṃsakāstvalpavīryāḥ kāmukāḥ sattvavarjitāḥ | [RRĀ, R.kh., 5 22.1]
strī tu strīṇāṃ pradātavyā klībaṃ klībe tathaiva ca | [RRĀ, R.kh., 5 22.2]
sarveṣāṃ sarvadā yojyāḥ puruṣāḥ balavattarāḥ | [RRĀ, R.kh., 5 23]
gṛhītvā tu śubhaṃ vajraṃ vyāghrīkandodare kṣipet | [RRĀ, R.kh., 5 24.1]
mahiṣīviṣṭhayā lepyaṃ karīṣāgnau vipācayet | [RRĀ, R.kh., 5 24.2]
niśāyāṃ tu caturyāmaṃ niśānte vāśvamūtrake | [RRĀ, R.kh., 5 25.1]
secayettāni pratyekaṃ saptarātreṇa śudhyati | [RRĀ, R.kh., 5 25.2]
meghanādā śamī śyāmā śṛṅgī madanakodbhavam | [RRĀ, R.kh., 5 26.1]
kulatthaṃ vetasaṃ cātha agastyaṃ sindhuvārakāḥ | [RRĀ, R.kh., 5 26.2]
eteṣāṃ sajalaiḥ kvāthair vajraṃ jambīramadhyagam | [RRĀ, R.kh., 5 27.1]
dolāyantre tryahaṃ pācyamevaṃ vajraṃ viśuddhayet | [RRĀ, R.kh., 5 27.2]
kulatthakodravakvāthe dolāyantre vipācayet | [RRĀ, R.kh., 5 28.1]
vyāghrīkandagataṃ vajraṃ saptāhācchuddhim ṛcchati | [RRĀ, R.kh., 5 28.2]
vyāghrīṃ kandagataṃ vajraṃ mṛdā liptaṃ puṭe pacet | [RRĀ, R.kh., 5 29.1]
ahorātrātsamuddhṛtya hayamūtreṇa secayet | [RRĀ, R.kh., 5 29.2]
vajrīkṣīreṇa vā siñcedevaṃ śuddhaṃ ca mārayet | [RRĀ, R.kh., 5 30]
viprajātyādivajrāṇāṃ māraṇaṃ kathyate punaḥ | [RRĀ, R.kh., 5 31.1]
aśvatthabadarījhiṇṭīmākṣikaṃ karkaṭāsthi ca | [RRĀ, R.kh., 5 31.2]
tulyaṃ snuhīpayaḥ piṣṭvā vajraṃ tadgolake kṣipet | [RRĀ, R.kh., 5 32.1]
ruddhvā gajapuṭe pacyādviprajātir mṛto bhavet | [RRĀ, R.kh., 5 32.2]
karavīraṃ meṣaśṛṅgaṃ ca badaraṃ ca udumbaram | [RRĀ, R.kh., 5 33.1]
arkadugdhasamaṃ piṣṭvā vipravanmārayennṛpam | [RRĀ, R.kh., 5 33.2]
balāṃ cātibalāṃ gandhaṃ peṣayetkacchapāsthi ca | [RRĀ, R.kh., 5 34.1]
etair vā vāruṇīdugdhaiḥ mriyedvaiśyo'pi vipravat | [RRĀ, R.kh., 5 34.2]
sūraṇaṃ lasunaṃ śaṅkhaṃ samaṃ peṣyaṃ manaḥśilām | [RRĀ, R.kh., 5 35.1]
vaṭakṣīreṇa mūṣāntarvipravacchūdramāraṇam | [RRĀ, R.kh., 5 35.2]
striyasteṣāṃ mriyante ca tattadauṣadhayogataḥ | [RRĀ, R.kh., 5 36.1]
napuṃsakamṛtisteṣāṃ caturṇām auṣadhaiḥ samam | [RRĀ, R.kh., 5 36.2]
dvivarṣarūḍhakārpāsairmūlaṃ kāntamukhaiḥ saha | [RRĀ, R.kh., 5 37.1]
nārīstanyena sampiṣya piṣṭvā dhmātaṃ mṛtaṃ bhavet | [RRĀ, R.kh., 5 37.2]
meṣaśṛṅgabhujaṃgāsthikūrmapṛṣṭhāmlavetasaiḥ | [RRĀ, R.kh., 5 38.1]
gajadantasamaṃ piṣṭvā vajrīdugdhena golakam | [RRĀ, R.kh., 5 38.2]
kṛtvā tanmadhyagaṃ vajraṃ mriyate dhamanena tu | [RRĀ, R.kh., 5 39.1]
trivarṣanāgavandhyāstu kārpāsasyātha mūlikā | [RRĀ, R.kh., 5 39.2]
piṣṭvā tanmadhyagaṃ vajraṃ kṛtvā mūṣāṃ nirodhayet | [RRĀ, R.kh., 5 39.3]
pacedgajapuṭe taṃ ca mriyate saptadhā puṭaiḥ | [RRĀ, R.kh., 5 40]
matkuṇānāṃ tu raktena saptadhātapaśoṣitam | [RRĀ, R.kh., 5 41.1]
kuliśaṃ bhāvitaṃ tadakdhrūrṇitāpi manaḥśilā | [RRĀ, R.kh., 5 41.2]
liptvā ca badarīpatraiḥ veṣṭayitvā pure pacet | [RRĀ, R.kh., 5 42.1]
punarlepyaṃ punaḥ pācyaṃ saptadhā mriyate'pi ca | [RRĀ, R.kh., 5 42.2]
vajraṃ mahānadīśuktau kṣiptaṃ bhāvyaṃ muhurmuhuḥ | [RRĀ, R.kh., 5 43.1]
snuhyarkonmattakanyānāṃ dvayeṇaikena cāhnikam | [RRĀ, R.kh., 5 43.2]
kṛṣṇakarkaṭamāṃsena piṣṭitaṃ veṣṭayed bahiḥ | [RRĀ, R.kh., 5 44.1]
bhūnāgasya mṛdā samyagdhmāte bhasmatvamāpnuyāt | [RRĀ, R.kh., 5 44.2]
raktotpalasya mūlaiśca meghanādasya kuḍmalaiḥ | [RRĀ, R.kh., 5 45.1]
piṇḍitairveṣṭitaṃ dhmātaṃ vajraṃ bhasma bhavatyalam | [RRĀ, R.kh., 5 45.2]
vajramāyurbalaṃ rūpaṃ dehasaukhyaṃ karoti ca | [RRĀ, R.kh., 5 46.1]
sevito hanti rogāṃśca mṛto vajro na saṃśayaḥ | [RRĀ, R.kh., 5 46.2]
vaikrāntaṃ vajravacchodhyaṃ nīlaṃ vā lohitaṃ ca vā | [RRĀ, R.kh., 5 46.3]
hayamūtre tatsecyaṃ taptaṃ taptaṃ trisaptadhā | [RRĀ, R.kh., 5 46.4]
tataścottaravāruṇyāḥ pañcāṅge golake kṣipet | [RRĀ, R.kh., 5 47.1]
ruddhvā mūṣāpuṭe pacyāduddhṛtya golake punaḥ | [RRĀ, R.kh., 5 47.2]
kṣiptvā ruddhvā pacedevaṃ saptadhā bhasmatāṃ vrajet | [RRĀ, R.kh., 5 48.1]
bhasmībhūtaṃ ca vaikrāntaṃ vajrasthāne niyojayet | [RRĀ, R.kh., 5 48.2]
{RRĀ, R.kh., 6}
aśuddhābhraṃ nihantyāyur vardhayenmārutaṃ kapham | [RRĀ, R.kh., 6 1.1]
ahataṃ chedayeddehaṃ mandāgnikrimidāyakam | [RRĀ, R.kh., 6 1.2]
kṛṣṇaṃ pītaṃ sitaṃ raktaṃ yojyaṃ yoge rasāyane | [RRĀ, R.kh., 6 2.1]
pinākaṃ darduraṃ nāgaṃ vajraṃ ceti caturvidham | [RRĀ, R.kh., 6 2.2]
pinākādyāstrayo varjyā vajraṃ yatnātsamāharet | [RRĀ, R.kh., 6 3.1]
muñcatyagnau vinikṣipte pināko dalasaṃcayam | [RRĀ, R.kh., 6 3.2]
ajñānādbhakṣaṇaṃ tasya mahākuṣṭhapradāyakam | [RRĀ, R.kh., 6 4.1]
darduro nihito hyagnau kurute darduradhvanim | [RRĀ, R.kh., 6 4.2]
nāgaścāgnigataḥ śabdaṃ phūtkāraṃ ca vimuñcati | [RRĀ, R.kh., 6 5.1]
sa ca dehagato nityaṃ vyādhiṃ kuryādbhagandaram | [RRĀ, R.kh., 6 5.2]
vajrābhrakaṃ vahnisaṃsthaṃ na kiṃcid vikṛtiṃ vrajet | [RRĀ, R.kh., 6 6.1]
tasmādvajrābhrakaṃ yojyaṃ vyādhivārddhakyamṛtyujit | [RRĀ, R.kh., 6 6.2]
dhamedvajrābhrakaṃ vahnau tataḥ kṣīre niṣecayet | [RRĀ, R.kh., 6 7.1]
bhinnapatraṃ tu taṃ jñātvā meghanādadravāmlayoḥ | [RRĀ, R.kh., 6 7.2]
bhāvayedaṣṭayāmaṃ taddhānyābhraṃ kārayetsudhīḥ | [RRĀ, R.kh., 6 8.1]
athavābhrasya bhāgau dvau ṭaṅkaścaikaṃ jalaiḥ saha | [RRĀ, R.kh., 6 8.2]
dvidinaṃ sthāpayetpātre sūkṣmaṃ kṛtvā prapeṣayet | [RRĀ, R.kh., 6 9.1]
baddhvā dhānyayutaṃ vastre mardayetkāñjikaiḥ saha | [RRĀ, R.kh., 6 9.2]
adho yadgālitaṃ sūkṣmaṃ śuddhaṃ dhānyābhrakaṃ bhavet | [RRĀ, R.kh., 6 10]
punarnavāmeghanādadravair dhānyābhrakaṃ dinam | [RRĀ, R.kh., 6 11.1]
mardyaṃ gajapuṭe pacyātpunaściñcātha sūraṇaiḥ | [RRĀ, R.kh., 6 11.2]
dravairmustabhavairmardyaṃ pṛthagdeyaṃ puṭatrayam | [RRĀ, R.kh., 6 12.1]
evaṃ markadalair veṣṭyaṃ deyaṃ vā mocasampuṭe | [RRĀ, R.kh., 6 12.2]
niścandraṃ jāyate hyabhraṃ yathā doṣeṣu yojayet | [RRĀ, R.kh., 6 13.1]
goghṛtaistriphalāṃ kvāthaiḥ paktvā ca pūrvavat pacet | [RRĀ, R.kh., 6 13.2]
pañcaviṃśatpuṭaireva kāsamardyāḥ dravaiḥ pacet | [RRĀ, R.kh., 6 14.1]
deyaṃ puṭatrayaṃ kṣīrair mardayecca puṭe puṭe | [RRĀ, R.kh., 6 14.2]
niścandraṃ jāyate hyabhraṃ jarāmṛtyurujāpaham | [RRĀ, R.kh., 6 15.1]
dhānyābhrakasya bhāgaikaṃ dvau bhāgau ṭaṃkaṇasya ca | [RRĀ, R.kh., 6 15.2]
piṣṭvā tadandhamūṣāyāṃ ruddhvā tīvrāgninā pacet | [RRĀ, R.kh., 6 16.1]
svabhāvaśītalaṃ cūrṇaṃ sarvarogeṣu yojayet | [RRĀ, R.kh., 6 16.2]
dhānyābhrakamamlaṃpiṣṭaṃ puṭe tapte'mlasecanam | [RRĀ, R.kh., 6 17.1]
tat piṣṭvā dhārayet khalve bhāvyamamlāranālakaiḥ | [RRĀ, R.kh., 6 17.2]
taptaṃ taptaṃ cāranālaiḥ pācyaṃ śodhyaṃ punaḥ punaḥ | [RRĀ, R.kh., 6 18.1]
puṭe vā dhamane pācyaṃ viṃśadvāraṃ punaḥ punaḥ | [RRĀ, R.kh., 6 18.2]
taptaṃ taptaṃ kṣipeddugdhe piṣṭvātha śoṣayetpunaḥ | [RRĀ, R.kh., 6 19.1]
dugdhataptaṃ puṭaṃ pacyāttaptaṃ dugdhena secayet | [RRĀ, R.kh., 6 19.2]
evaṃ trisaptavārāṇi śoṣyaṃ peṣyaṃ puṭe pacet | [RRĀ, R.kh., 6 20.1]
peṣayitvā pacetsthālyāṃ lauhadarvyā vicālayet | [RRĀ, R.kh., 6 20.2]
dugdhasthaṃ ca tato dugdhaiḥ puṭe pacyātpunaḥ punaḥ | [RRĀ, R.kh., 6 21.1]
evaṃ saptadinaṃ pacyāddivā caikaṃ puṭe niśi | [RRĀ, R.kh., 6 21.2]
taṇḍulī vajravallī ca tālamūlī punarnavā | [RRĀ, R.kh., 6 22.1]
cāṅgerī maricaṃ caiva balāyāḥ payasā saha | [RRĀ, R.kh., 6 22.2]
ebhiśca peṣayeccābhraṃ pratyekaṃ taṃ tryahaṃ tryaham | [RRĀ, R.kh., 6 23.1]
sthitvā tapte puṭe paścātpratyekena punaḥ punaḥ | [RRĀ, R.kh., 6 23.2]
piṣṭvā punaḥ puṭe ghṛṣṭaṃ kajjalābhaṃ mṛtaṃ bhavet | [RRĀ, R.kh., 6 24]
dhānyābhrakasya śuddhasya daśāṃśaṃ maricaṃ kṣipet | [RRĀ, R.kh., 6 25.1]
peṣayedamlavargeṇa cāmle bhāvyaṃ dinatrayam | [RRĀ, R.kh., 6 25.2]
taṃ śuṣkaṃ sampuṭe dhāmyaṃ khadirāṅgārakair dṛḍham | [RRĀ, R.kh., 6 26.1]
ūrdhvapātraṃ nirūpyātha secayedamlakena tat | [RRĀ, R.kh., 6 26.2]
agastyaśigruvarṣābhūmūlaistaṃ patrajai rasaiḥ | [RRĀ, R.kh., 6 27.1]
piṣṭvābhraṃ secayettena yad vānyāmlarasena ca | [RRĀ, R.kh., 6 27.2]
sitāmadhvājyagokṣīrair dadhnāmlaṃ peṣyam abhrakam | [RRĀ, R.kh., 6 28.1]
matsyākṣyāḥ karavīrāyāḥ dravaiḥ piṣṭvā tridhā pacet | [RRĀ, R.kh., 6 28.2]
tato gajapure pācyaṃ niścandraṃ jāyate'bhrakam | [RRĀ, R.kh., 6 29.1]
dhānyābhrakaṃ dravairmardyaṃ matsyākṣītulasīdravaiḥ | [RRĀ, R.kh., 6 29.2]
mūlajaiḥ kokilākṣasya kumārīśvetadūrvayoḥ | [RRĀ, R.kh., 6 30.1]
vyāghrīkandapunarnavayā dinam etair vimardayet | [RRĀ, R.kh., 6 30.2]
kuñjarākhyaiḥ puṭaiḥ sapta piṣṭvā piṣṭvā pacet punaḥ | [RRĀ, R.kh., 6 31.1]
tadvatpañcāmṛtaiḥ pācyaṃ piṣṭvā piṣṭvā tu saptadhā | [RRĀ, R.kh., 6 31.2]
evaṃ niścandratāṃ yāti sarvarogeṣu yojayet | [RRĀ, R.kh., 6 32]
dhānyābhraṃ ṭaṃkaṇaṃ tulyaṃ gomūtraistulasīdalaiḥ | [RRĀ, R.kh., 6 33.1]
vākucyāḥ sūraṇair alpair dinaṃ piṣṭvā puṭe pacet | [RRĀ, R.kh., 6 33.2]
jayantyāśca dravaiḥ paścānmardyaṃ mardya tridhā puṭet | [RRĀ, R.kh., 6 34.1]
caturgajapuṭenaivaṃ niścandraṃ sarvarogajit | [RRĀ, R.kh., 6 34.2]
dhānyābhrakaṃ ravikṣīraiḥ ravimūladravaiśca vā | [RRĀ, R.kh., 6 35.1]
mardyaṃ mardyaṃ puṭe pacyātsaptadhā mriyate dhruvam | [RRĀ, R.kh., 6 35.2]
dhānyābhrakaṃ tuṣāmlāmlairātape sthāpayeddinam | [RRĀ, R.kh., 6 36.1]
yāmaṃ mardyaṃ caturgolaṃ ruddhvā gajapuṭe pacet | [RRĀ, R.kh., 6 36.2]
evaṃ gokṣīramadhyasthaṃ sthāpyaṃ mardya puṭe pacet | [RRĀ, R.kh., 6 37.1]
evaṃ kārpāsatoyena sthāpyaṃ peṣyaṃ puṭe pacet | [RRĀ, R.kh., 6 37.2]
tato'mlaiścaiva kārpāsair gavāṃ kṣīraiḥ punaḥ punaḥ | [RRĀ, R.kh., 6 38.1]
gharmapākaṃ mardanaṃ ca puṭaṃ caivam anukramāt | [RRĀ, R.kh., 6 38.2]
evaṃ viṃśatpuṭe prāpte mṛto bhavati niścitam | [RRĀ, R.kh., 6 39]
sarveṣāṃ ghātitābhrāṇāmamṛtīkaraṇaṃ śṛṇu | [RRĀ, R.kh., 6 40.1]
triphalotthakaṣāyasya palānyādāya ṣoḍaśa | [RRĀ, R.kh., 6 40.2]
gomūtrasya palānyaṣṭau mṛtābhrasya palāndaśa | [RRĀ, R.kh., 6 41.1]
ekīkṛtya lauhapātre pācayenmṛduvahninā | [RRĀ, R.kh., 6 41.2]
drave jīrṇe samādāya sarvaṃ rogeṣu yojayet | [RRĀ, R.kh., 6 42.1]
anupānaṃ vinā hyabhraṃ jarāmṛtyurujāpaham | [RRĀ, R.kh., 6 42.2]
yojayedanupānairvā tattadrogaharaṃ kṣaṇāt | [RRĀ, R.kh., 6 43.1]
mṛtaṃ cābhraṃ hared rogān jarāmṛtyumanekadhā | [RRĀ, R.kh., 6 43.2]
sevitaṃ dehadārḍhyaṃ ca rūpavīryaṃ vivardhayet | [RRĀ, R.kh., 6 44]
{RRĀ, R.kh., 7}
aśuddhatālamāyurghnaṃ kakamārutamehakṛt | [RRĀ, R.kh., 7 1.1]
tāpaśophāṅgasaṃkocaṃ kurute tena śodhayet | [RRĀ, R.kh., 7 1.2]
tālakaṃ kaṇaśaḥ kṛtvā daśāṃśena ca ṭaṅkaṇam | [RRĀ, R.kh., 7 2.1]
jambīrāṇāṃ dravaiḥ kṣālyaṃ kāñjikaiḥ kṣālayet punaḥ | [RRĀ, R.kh., 7 2.2]
vastraiścaturguṇair baddhvā dolāyantre dinaṃ pacet | [RRĀ, R.kh., 7 3.1]
saṃyuktaṃ cāranālena dinaṃ kuṣmāṇḍajaiḥ rasaiḥ | [RRĀ, R.kh., 7 3.2]
tilatailaiḥ pacedyāmaṃ yāmaṃ ca triphalājalaiḥ | [RRĀ, R.kh., 7 4.1]
trivāraṃ tālakaṃ bhāvyaṃ piṣṭvā mūtraiśca kāñjikaiḥ | [RRĀ, R.kh., 7 4.2]
tatphalair daśabhir deyaṃ ruddhvā puṭaṃ ca peṣayet | [RRĀ, R.kh., 7 5.1]
evaṃ dvādaśadhā pācyaṃ śuddhaṃ yogeṣu yojayet | [RRĀ, R.kh., 7 5.2]
tālakaṃ poṭalībaddhaṃ saptāhaṃ kāñjike pacet | [RRĀ, R.kh., 7 6.1]
dolāyantreṇa yāmaikaṃ tataḥ kuṣmāṇḍajaiḥ rasaiḥ | [RRĀ, R.kh., 7 6.2]
tilataile pacedyāmaṃ yāmaṃ ca triphalājalaiḥ | [RRĀ, R.kh., 7 7.1]
evaṃ yantre caturyāmaṃ pācyaṃ śudhyati tālakaḥ | [RRĀ, R.kh., 7 7.2]
tālako harate rogān kuṣṭhamṛtyujvarāpahaḥ | [RRĀ, R.kh., 7 8.1]
śodhitaḥ śītavīrye ca kurute vāyuvardhanam | [RRĀ, R.kh., 7 8.2]
aśmarīṃ mūtrahṛdrogamaśuddhā kurute śilā | [RRĀ, R.kh., 7 9.1]
mandāgniṃ malabandhaṃ ca śuddhā sarvarujāpahā | [RRĀ, R.kh., 7 9.2]
ajāmūtre tryahaṃ pācyā dolāyantre manaḥśilā | [RRĀ, R.kh., 7 10.1]
saptadhā tairajāpittair gharme bhāvyaṃ viśuddhaye | [RRĀ, R.kh., 7 10.2]
jayantībhṛṅgarājottharaktāgastyarasaiḥ śilā | [RRĀ, R.kh., 7 11.1]
dolāyantre dinaṃ pācyā yāmaṃ chāgasya mūtrake | [RRĀ, R.kh., 7 11.2]
kṣālayedāranālena sarvarogeṣu yojayet | [RRĀ, R.kh., 7 12]
naramūtraiśca gomūtraiḥ saptāhaṃ rasakaṃ pacet | [RRĀ, R.kh., 7 13.1]
dolāyantreṇa samyaktacchuddhaṃ yogeṣu yojayet | [RRĀ, R.kh., 7 13.2]
viṣṭhayā mardayetkhalve mārjārakapotayoḥ | [RRĀ, R.kh., 7 14.1]
daśāṃśaṃ ṭaṅkaṇaṃ dadyātpācyaṃ mṛdvagninā tataḥ | [RRĀ, R.kh., 7 14.2]
puṭaṃ dadhnā puṭaṃ kṣaudrairdeyaṃ tutthaviśuddhaye | [RRĀ, R.kh., 7 15]
vimalā trividhaṃ pācyā rambhātoyena saṃyutā | [RRĀ, R.kh., 7 16.1]
amlavetasadhānyāmlameṣīmūtreṇa peṣayet | [RRĀ, R.kh., 7 16.2]
dolāyantre caturyāmaṃ śuddhireṣā mahottamā | [RRĀ, R.kh., 7 17.1]
karkaṭīmeṣaśṛṅgyutthadravair jambīrajair dravaiḥ | [RRĀ, R.kh., 7 17.2]
bhāvayedātape tīvre vimalā śudhyati dhruvam | [RRĀ, R.kh., 7 18.1]
mandāgniṃ balahāniṃ ca vraṇaviṣṭambhanetraruk | [RRĀ, R.kh., 7 19.1]
kurute mākṣiko mṛtyum aśuddho nātra saṃśayaḥ | [RRĀ, R.kh., 7 19.2]
mākṣikaṃ naramūtreṇa kvāthayet kodravairdravaiḥ | [RRĀ, R.kh., 7 20.1]
vetasenāmlavargeṇa ṭaṃkaṇena kaṭutrikaiḥ | [RRĀ, R.kh., 7 20.2]
dolāyantre dinaṃ pācyaṃ sūraṇasyaiva madhyagam | [RRĀ, R.kh., 7 21.1]
dinaṃ rambhādravaiḥ pacyāttaddhṛtvā peṣayedghṛtaiḥ | [RRĀ, R.kh., 7 21.2]
eraṇḍatailasaṃyuktaṃ puṭe pacyādviśuddhaye | [RRĀ, R.kh., 7 22.1]
mākṣikasya trayo bhāgā bhāgaikaṃ saindhavasya ca | [RRĀ, R.kh., 7 22.2]
mātuluṅgadravairvātha jambīrotthadravaiḥ pacet | [RRĀ, R.kh., 7 23.1]
lohapātre pacettāvadyāvatpātraṃ sulohitam | [RRĀ, R.kh., 7 23.2]
tāmravarṇamayo yāti tāvacchudhyati mākṣikam | [RRĀ, R.kh., 7 24.1]
agastyapuṣpaniryāsaiḥ śigrumūlaṃ vigharṣayet | [RRĀ, R.kh., 7 24.2]
dravaiḥ pāṣāṇabhedyāśca pacyādebhiśca mākṣikam | [RRĀ, R.kh., 7 25.1]
tadvaṭīṃ cāndhamūṣāyāṃ viṃśadbhir upalaiḥ pacet | [RRĀ, R.kh., 7 25.2]
punaḥ piṣṭvātha rundhyācca puṭaiḥṣaḍbhir viśudhyati | [RRĀ, R.kh., 7 26]
meghanādapāṣāṇabhedī piṣṭvā tatpiṇḍamadhye mākṣikaṃ kaṇaśaḥ kṛtvā nikṣipet | [RRĀ, R.kh., 7 27.1]
tadgolakaṃ vastre baddhvā dolāyantre kulatthakvāthe dinamekaṃ pacet | [RRĀ, R.kh., 7 27.2]
etacchuddhalohānāṃ yuktasthāne māraṇe yojyam | [RRĀ, R.kh., 7 27.3]
bhaṅge suvarṇasaṃkāśo 'ntaḥ kṛṣṇo bahiśchaviḥ | [RRĀ, R.kh., 7 28.1]
bṛhadvarṇaṃ iti khyāto mākṣikaḥ śreṣṭha ucyate | [RRĀ, R.kh., 7 28.2]
vyāpayatyaṅgam aṅgāni tailabindurivāmbhasi | [RRĀ, R.kh., 7 29.1]
na vinā śodhanaṃ sarve dhātavaḥ prabalādayaḥ | [RRĀ, R.kh., 7 29.2]
rogopaśamakartāraḥ śodhanaṃ tena vakṣyate | [RRĀ, R.kh., 7 30]
pravālānāṃ strīdugdhena bhāvanā paścāddhaṇḍikāmadhye sthāpayitvā nirudhyopari śarāvakaṃ dattvā lepayet | [RRĀ, R.kh., 7 31.1]
vahnisaṃdīpanaṃ kṛtvā praharadvayena vidrumaṃ mriyate | [RRĀ, R.kh., 7 31.2]
kulatthasya paceddroṇe vāridroṇena buddhimān | [RRĀ, R.kh., 7 32.1]
tena pādāvaśeṣeṇa kvāthe'ṣṭau maṇayaḥ śilā | [RRĀ, R.kh., 7 32.2]
ātape tridinaṃ śuṣkaṃ kvāthasiktaṃ punaḥ punaḥ | [RRĀ, R.kh., 7 33.1]
muktācūrṇaṃ samādāya karakāmbuvibhāvitam | [RRĀ, R.kh., 7 33.2]
ātape tridinaṃ bhāvyaṃ cūrṇitaṃ mṛtyum āpnuyāt | [RRĀ, R.kh., 7 34]
śaṅkhaṃ nīlāñjanaṃ caiva pūrvavacchodhayeddinam | [RRĀ, R.kh., 7 35.1]
gomūtraistriphalākvāthair bhṛṅgarājadravair jatum | [RRĀ, R.kh., 7 35.2]
mardayedāyase pātre dinācchuddhiḥ śilājatoḥ | [RRĀ, R.kh., 7 36.1]
meṣīkṣīreṇa daradamamlavargaiśca bhāvitam | [RRĀ, R.kh., 7 36.2]
saptavāraṃ prayatnena śuddhimāyāti niścitam | [RRĀ, R.kh., 7 37.1]
sūryāvartaṃ vajrakandaṃ kadalī devadālikā | [RRĀ, R.kh., 7 37.2]
śigru kośātakī vandhyā kākamācī ca vāyasī | [RRĀ, R.kh., 7 38.1]
āsāmekarasenaiva trikṣārairlavaṇair yutam | [RRĀ, R.kh., 7 38.2]
bhāvayedamlavargeṇa dinamekaṃ prayatnataḥ | [RRĀ, R.kh., 7 39.1]
sauvīraṃ kāntapāṣāṇaṃ śuddhabhūnāgamṛttikā | [RRĀ, R.kh., 7 39.2]
śaṅkhaṃ nīlāñjanaṃ caiva sarvoparasāśca ye | [RRĀ, R.kh., 7 40.1]
pṛthagbhāvyaṃ vidhānena śuddhiṃ yānti dine dine | [RRĀ, R.kh., 7 40.2]
tataḥ paścāttu taddrāvairdolāyantre dinaṃ sudhīḥ | [RRĀ, R.kh., 7 41.1]
śudhyante nātra sandehaḥ sarveṣu paramā amī | [RRĀ, R.kh., 7 41.2]
muñcanti drutasattvāṃśca mataṃ sādhāraṇaṃ smṛtam | [RRĀ, R.kh., 7 42]
gugguluṃ ṭaṅkaṇaṃ lākṣā majjā sarjarasaṃ punaḥ | [RRĀ, R.kh., 7 43.1]
ūrṇā guñjā kṣetramīnam asthīni śaśakasya ca | [RRĀ, R.kh., 7 43.2]
guḍamadhvājyapiṇyākaṃ tutthaṃ peṣyamajājalaiḥ | [RRĀ, R.kh., 7 44.1]
sarvaṃ tulyaṃ ca dhānyābhraṃ bhūnāgaṃ mṛttikāpi ca | [RRĀ, R.kh., 7 44.2]
kāntapāṣāṇatulyaṃ ca kaṭhinyuparasāśca ye | [RRĀ, R.kh., 7 45.1]
melayenmāhiṣaiḥ pacyāddadhyādigomayāntikaiḥ | [RRĀ, R.kh., 7 45.2]
dṛḍhaṃ mardyaṃ vaṭīṃ kuryātkarṣamātraṃ tu śoṣayet | [RRĀ, R.kh., 7 46.1]
koṣṭhīyantre dhamedgāḍham aṅgāraiśca cirodbhavaiḥ | [RRĀ, R.kh., 7 46.2]
trivāraṃ dhamanād eva sattvaṃ patati nirmalam | [RRĀ, R.kh., 7 47.1]
asādhyān mocayet sattvān mṛttikādeśca kā kathā | [RRĀ, R.kh., 7 47.2]
lākṣā ājyaṃ tilāḥ śigruḥ ṭaṃkaṇaṃ lavaṇaṃ guḍam | [RRĀ, R.kh., 7 48.1]
tālakārdhena saṃyojya chidramūṣāṃ nirodhayet | [RRĀ, R.kh., 7 48.2]
puṭe pātālayantreṇa satvaṃ patati niścitam | [RRĀ, R.kh., 7 49.1]
cāṅgerī caṇakāmlaṃ ca mātuluṅgāmlavetasam | [RRĀ, R.kh., 7 49.2]
ciñcā nāraṅgaṃ jambīranamṇa varga iti smṛtam | [RRĀ, R.kh., 7 49.3]
tālakaṃ cūrṇayitvā tu chāgīkṣīreṇa bhāvayet | [RRĀ, R.kh., 7 49.4]
vāratrayaṃ tato viddhimūlaṃ piṣṭvā tu miśritam | [RRĀ, R.kh., 7 50.1]
kṛtvā ca guḍakaṃ śuṣkaṃ satvaṃ grāhyaṃ ca pūrvavat | [RRĀ, R.kh., 7 50.2]
tālakaṃ mardayeddugdhaiḥ sarpākṣīṃ vātha mūlakaiḥ | [RRĀ, R.kh., 7 51.1]
pūrvavadgrāhayet sattvaṃ chidramūṣāṃ nirudhya ca | [RRĀ, R.kh., 7 51.2]
tālavacca śilāsatvaṃ grāhyaṃ taireva cauṣadhaiḥ | [RRĀ, R.kh., 7 52.1]
tulyena ṭaṃkaṇenaiva dhmātaṃ sattvaṃ caturthakam | [RRĀ, R.kh., 7 52.2]
gokṣīraiśca tutthakṣīrairbhāvyameraṇḍatailakaiḥ | [RRĀ, R.kh., 7 53.1]
mākṣikaṃ dinamekaṃ tu marditaṃ vaṭakīkṛtam | [RRĀ, R.kh., 7 53.2]
abhravaddhamane satvaṃ samyagasyāpyayaṃ vidhiḥ | [RRĀ, R.kh., 7 54.1]
jayantī triphalācūrṇaṃ haridrāguḍaṭaṅkaṇam | [RRĀ, R.kh., 7 54.2]
pādāṃśaṃ ṭaṅkaṇasyedaṃ piṣṭvā mūṣāṃ vilepayet | [RRĀ, R.kh., 7 55.1]
nālikāṃ sampuṭe baddhvā śoṣayedātape khare | [RRĀ, R.kh., 7 55.2]
grāhyaṃ pātālayantre ca satvaṃ dhmātaṃ puṭena ca | [RRĀ, R.kh., 7 56]
{RRĀ, R.kh., 8}
svarṇaṃ tāraṃ tāmraṃ nāgaṃ vaṅgaṃ kāntaṃ ca tīkṣṇakam | [RRĀ, R.kh., 8 1.1]
muṇḍāntamaṣṭadhā lohaṃ kāṃsyāraṃ ghoṣakaṃ tridhā | [RRĀ, R.kh., 8 1.2]
upalauhāḥ samākhyātā maṇḍūrolauhakiṭṭakam | [RRĀ, R.kh., 8 2.1]
ete dvādaśadhā śodhyā māryā drāvyāḥ puṭādiṣu | [RRĀ, R.kh., 8 2.2]
taile takre gavāṃ mūtre hyāranāle kulatthake | [RRĀ, R.kh., 8 3.1]
kramātprāptaṃ tathā taptaṃ drāve drāve tu saptadhā | [RRĀ, R.kh., 8 3.2]
svarṇādilohapatrāṇāṃ śuddhireṣā prakīrtitā | [RRĀ, R.kh., 8 4.1]
hemnaḥ pādaṃ mṛtaṃ sūtaṃ piṣṭamamlena kenacit | [RRĀ, R.kh., 8 4.2]
patre liptvā puṭe pacyādaṣṭābhirmriyate dhruvam | [RRĀ, R.kh., 8 5.1]
śuddhānāṃ sarvalauhānāṃ māraṇe rītirīdṛśī | [RRĀ, R.kh., 8 5.2]
saukhyaṃ vīryaṃ balaṃ hanti nānārogaṃ karoti ca | [RRĀ, R.kh., 8 6.1]
aśuddhaṃ svarṇaṃ sūtaṃ ca tasmācchuddhaṃ tu mārayet | [RRĀ, R.kh., 8 6.2]
valmīkamṛttikādhūmagairikaṃ ceṣṭikāpuṭe | [RRĀ, R.kh., 8 7.1]
ityādyāḥ mṛttikāḥ pañca jambīrair āranālakaiḥ | [RRĀ, R.kh., 8 7.2]
piṣṭvā lepyaṃ svarṇapatraṃ śreṣṭhaṃ puṭena śudhyati | [RRĀ, R.kh., 8 8.1]
bhāvayenmātuluṅgāmlaistridinaṃ pañcamṛttikā | [RRĀ, R.kh., 8 8.2]
saindhavaṃ bhūmibhasmāpi svarṇaṃ śudhyati pūrvavat | [RRĀ, R.kh., 8 9]
nāgaiḥ suvarṇaṃ rajataṃ ca tāpyairgandhena tāmraṃ śilayā ca nāgam | [RRĀ, R.kh., 8 10.1]
tālena vaṅgaṃ trividhaṃ ca lauhaṃ nārīpayo hanti ca hiṃgulena | [RRĀ, R.kh., 8 10.2]
mākṣikaṃ nāgacūrṇaṃ ca piṣṭamarkarasena tu | [RRĀ, R.kh., 8 11.1]
hemapatraṃ puṭenaiva mriyate kṣaṇamātrataḥ | [RRĀ, R.kh., 8 11.2]
svarṇārdhaṃ pāradaṃ dattvā kuryādyatnena piṣṭikām | [RRĀ, R.kh., 8 12.1]
dattvordhvādho nāgacūrṇaṃ puṭanānmriyate dhruvam | [RRĀ, R.kh., 8 12.2]
nāgacūrṇaṃ śilāṃ vajrīkṣīreṇa pariyasitam | [RRĀ, R.kh., 8 13.1]
tenālipya suvarṇasya kalkaśca mriyate puṭāt | [RRĀ, R.kh., 8 13.2]
mṛtaṃ nāgaṃ snuhīkṣīrairathavāmlena kenacit | [RRĀ, R.kh., 8 14.1]
piṣṭvā lepyaṃ suvarṇapatraṃ ruddhvā gajapuṭe pacet | [RRĀ, R.kh., 8 14.2]
ādāya peṣayedamlair mṛnnāgaṃ cāṣṭamāṃśakam | [RRĀ, R.kh., 8 15.1]
baddhvā gajapuṭe pacyāt pūrvanāgayutaṃ yutam | [RRĀ, R.kh., 8 15.2]
evaṃ punaḥ punaḥ pacyādaṣṭadhā mriyate dhruvam | [RRĀ, R.kh., 8 16.1]
śuddhasūtasamaṃ gandhaṃ mākṣikaṃ ca mahāmlakaiḥ | [RRĀ, R.kh., 8 16.2]
aṣṭābhiśca puṭairhemno mriyate pūrvavatkriyām | [RRĀ, R.kh., 8 17.1]
śuddhasūtaṃ samaṃ svarṇaṃ khalve kuryācca golakam | [RRĀ, R.kh., 8 17.2]
adho vai gandhakaṃ dattvā sarvaṃ tulyaṃ nirudhya ca | [RRĀ, R.kh., 8 18.1]
triṃśadvanopalairdeyaṃ puṭānyevaṃ caturdaśa | [RRĀ, R.kh., 8 18.2]
nirutthaṃ jāyate bhasma gandhaṃ deyaṃ puṭe puṭe | [RRĀ, R.kh., 8 19.1]
svarṇasya dviguṇaṃ sūtaṃ yāmamamlena mardayet | [RRĀ, R.kh., 8 19.2]
adhaḥ ūrdhvaṃ mākṣikaṃ piṣṭvā mūṣāyāṃ svarṇatulyakam | [RRĀ, R.kh., 8 20.1]
tatpṛṣṭhe marditaṃ hema tatpṛṣṭhe hemamākṣikam | [RRĀ, R.kh., 8 20.2]
deyaṃ svarṇaṃ samaṃ tacca pṛṣṭhe gandhaṃ ca tatsamam | [RRĀ, R.kh., 8 21.1]
ṣaḍvāraṃ cūrṇitaṃ dattvā ruddhvā mūṣāṃ dhameddṛḍham | [RRĀ, R.kh., 8 21.2]
svabhāvaśītalaṃ grāhyaṃ tadbhasma bhāgapañcakam | [RRĀ, R.kh., 8 22.1]
ṭaṃkaṇaṃ śvetakācaṃ ca bhāgaikaṃ ca prayojayet | [RRĀ, R.kh., 8 22.2]
tritayaṃ madhunājyena militaṃ golakīkṛtam | [RRĀ, R.kh., 8 23.1]
dhānyābhrakasya bhāgaikam adhaścordhvaṃ ca dāpayet | [RRĀ, R.kh., 8 23.2]
nirudhya taddhamedgāḍhaṃ mūṣāyāṃ ghaṭikādvayam | [RRĀ, R.kh., 8 24.1]
nirutthaṃ jāyate bhasma tattadyogeṣu yojayet | [RRĀ, R.kh., 8 24.2]
śuddhamākṣikaṃ bhāgaikaṃ bhāgaṃ cāvoṭamākṣikam | [RRĀ, R.kh., 8 25.1]
tribhāgaṃ sūtakaṃ kṣiptvā trayamamlena mardayet | [RRĀ, R.kh., 8 25.2]
tadgolaṃ pātālayantre tadā yāmatrayaṃ pacet | [RRĀ, R.kh., 8 26.1]
ityevaṃ mriyate svarṇaṃ nirutthaṃ nātra saṃśayaḥ | [RRĀ, R.kh., 8 26.2]
tathaiva ca rājavṛkṣabhallātaiṣṭaṃkaṇena ca | [RRĀ, R.kh., 8 27.1]
liptvā svarṇasya patrāṇi ruddhvā gajapuṭe pacet | [RRĀ, R.kh., 8 27.2]
taiḥ dravaiśca punaḥ piṣṭvā mriyate saptadhā puṭe | [RRĀ, R.kh., 8 28.1]
hemamārabhya tolaikaṃ māṣaikaṃ śuddhanāgakam | [RRĀ, R.kh., 8 28.2]
liptvā deyaṃ tu taṃ cūrṇaṃ tacchuddhairgandhamākṣikaiḥ | [RRĀ, R.kh., 8 29.1]
amlena mardayedyāmaṃ ruddhvā laghupuṭe pacet | [RRĀ, R.kh., 8 29.2]
gandhaṃ punaḥ punardeyaṃ mriyate daśabhiḥ puṭaiḥ | [RRĀ, R.kh., 8 30.1]
suvarṇaṃ ca bhavecchītaṃ tiktaṃ snigdhaṃ himaṃ guru | [RRĀ, R.kh., 8 30.2]
buddhividyāsmṛtikaraṃ viṣahāri rasāyanam | [RRĀ, R.kh., 8 31]
āyuḥ śukraṃ balaṃ hanti rogavegaṃ karoti ca | [RRĀ, R.kh., 8 32.1]
aśuddhamamṛtaṃ tāraṃ śuddhaṃ māryamato budhaiḥ | [RRĀ, R.kh., 8 32.2]
nāgena ṭaṅkaṇenaiva drāvitaṃ śuddhim ṛcchati | [RRĀ, R.kh., 8 33.1]
mākṣikaṃ gandhakaṃ caivamarkakṣīreṇa mardayet | [RRĀ, R.kh., 8 33.2]
tena liptaṃ rūpyapatraṃ puṭena mriyate dhruvam | [RRĀ, R.kh., 8 34.1]
tāraṃ trivāraṃ nikṣiptaṃ taile jyotiṣmatī bhavet | [RRĀ, R.kh., 8 34.2]
snukkṣīraiḥ peṣayettāmraṃ tārapatrāṇi lepayet | [RRĀ, R.kh., 8 35.1]
ruddhvā gajapuṭe pacyāt pūrvoktaiḥ peṣayetpunaḥ | [RRĀ, R.kh., 8 35.2]
bhūdhātrī mākṣikaṃ tulyaṃ pippalī saindhavāmlakaiḥ | [RRĀ, R.kh., 8 36.1]
liptvā tārasya patrāṇi ruddhvā saptapuṭe pacet | [RRĀ, R.kh., 8 36.2]
dravaiḥ punaḥ punaḥ piṣṭvā mriyate nātra saṃśayaḥ | [RRĀ, R.kh., 8 37.1]
tārapatraistribhir bhāgair bhāgaikaṃ śuddhamākṣikam | [RRĀ, R.kh., 8 37.2]
mardyaṃ jambīrajairdrāvaistārapatrāṇi lepayet | [RRĀ, R.kh., 8 38.1]
śoṣayedandhayet taṃ ca triṃśadvanyopalaiḥ pacet | [RRĀ, R.kh., 8 38.2]
caturdaśapuṭenaivaṃ nirutthaṃ mriyate dhruvam | [RRĀ, R.kh., 8 39.1]
rūpyapatraṃ caturbhāgādbhāgaikaṃ mṛtavaṅgakam | [RRĀ, R.kh., 8 39.2]
athavā gandhatālena lepyaṃ jambīrapeṣitam | [RRĀ, R.kh., 8 40.1]
ruddhvā triḥpuṭaiḥ pacyāt pañcaviṃśadvanopalaiḥ | [RRĀ, R.kh., 8 40.2]
mriyate nātra saṃdeho gandho deyaḥ puṭe puṭe | [RRĀ, R.kh., 8 41.1]
rasagandhau samau kṛtvā kākatuṇḍasya mūlakam | [RRĀ, R.kh., 8 41.2]
mardayenmahiṣīkṣīraiḥ piṣṭvā taṃ kṣālayejjalaiḥ | [RRĀ, R.kh., 8 42.1]
haridrāgolake kṣiptvā golaṃ hayapurīṣake | [RRĀ, R.kh., 8 42.2]
kṣiptvā dinaikaviṃśaṃ taṃ tadgolamuddharet punaḥ | [RRĀ, R.kh., 8 43.1]
tatpiṣṭvā tārapatrāṇi lepyānyamlena kenacit | [RRĀ, R.kh., 8 43.2]
puṭair viṃśatibhirbhasma jāyate nātra saṃśayaḥ | [RRĀ, R.kh., 8 44.1]
bhasmanā cāmlapiṣṭena melayettālakaṃ puṭaiḥ | [RRĀ, R.kh., 8 44.2]
jāyate tadvidhānena sarvarogāpahārakam | [RRĀ, R.kh., 8 45]
apakvatāmram āyurghnaṃ kāntighnaṃ sarvadhātuhā | [RRĀ, R.kh., 8 46.1]
bhrāntimūrcchābhramotkeśaṃ nānārukkuṣṭhaśūlakṛt | [RRĀ, R.kh., 8 46.2]
snuhyarkakṣīralavaṇakāñjikais tāmrapatrakam liptvā | [RRĀ, R.kh., 8 47.1]
pratāpyaṃ nirguṇḍīrasaiḥ siñcyātpunaḥ punaḥ | [RRĀ, R.kh., 8 47.2]
vāradvādaśadāhatvaṃ lepanāttāmrasiñcanāt | [RRĀ, R.kh., 8 48.1]
khaṭikā lavaṇaṃ takrair āranālaiśca peṣayet | [RRĀ, R.kh., 8 48.2]
tena liptvā tāmrapatraṃ taptaṃ taptaṃ niṣecayet | [RRĀ, R.kh., 8 49.1]
ṣaḍvāram amlapiṣṭena nirguṇḍyāstu viśuddhaye | [RRĀ, R.kh., 8 49.2]
gomūtreṇa pacettāmrapatraṃ yāmaṃ dṛḍhāgninā | [RRĀ, R.kh., 8 50.1]
śudhyate nātra sandeho māraṇaṃ kathyate'dhunā | [RRĀ, R.kh., 8 50.2]
gandhena tāmratulyena hyamlapiṣṭena lepayet | [RRĀ, R.kh., 8 51.1]
kaṇṭakavedhīkṛtaṃ patraṃ siddhayitvā puṭe pacet | [RRĀ, R.kh., 8 51.2]
uddhṛtya cūrṇayet tasmin pādāṃśaṃ gandhakaṃ kṣipet | [RRĀ, R.kh., 8 52.1]
jambīrairāranālairvā mṛgadūrvādravaistathā | [RRĀ, R.kh., 8 52.2]
piṣṭvā piṣṭvā pacettadvat sagandhaṃ ca catuṣpuṭe | [RRĀ, R.kh., 8 53.1]
mātulaṅgarasaiḥ piṣṭvā puṭamekaṃ pradāpayet | [RRĀ, R.kh., 8 53.2]
anenaiva vidhānena tāmrabhasma bhaveddhruvam | [RRĀ, R.kh., 8 54.1]
tāmrasya dviguṇaṃ sūtaṃ jambīrāmlena mardayet | [RRĀ, R.kh., 8 54.2]
sitaśarkarayāpyevaṃ puṭatraye mṛtaṃ bhavet | [RRĀ, R.kh., 8 55.1]
pāṣāṇabhedīmatsyākṣīdravairdviguṇagandhakaiḥ | [RRĀ, R.kh., 8 55.2]
tāmrasya lepayetpatraṃ ruddhvā gajapuṭe pacet | [RRĀ, R.kh., 8 56.1]
saptāṃśena punardagdhaṃ dattvā drāvaiśca peṣayet | [RRĀ, R.kh., 8 56.2]
evaṃ saptapuṭe pakvaṃ tāmrabhasma bhaveddhruvam | [RRĀ, R.kh., 8 57.1]
tāmrasya hiṅgulaṃ sūtaṃ jambīrāmlena peṣayet | [RRĀ, R.kh., 8 57.2]
ādau mūṣāntare kṣiptvā dhattūrasya tu patrakam | [RRĀ, R.kh., 8 58.1]
tatpṛṣṭhe tāmratulyaṃ tu gandhakaṃ cūrṇitaṃ kṣipet | [RRĀ, R.kh., 8 58.2]
tatpṛṣṭhe marditaṃ tāmraṃ pūrvatulyaṃ tu gandhakam | [RRĀ, R.kh., 8 59.1]
ācchādya dhustūrapatre ruddhvā gajapuṭe pacet | [RRĀ, R.kh., 8 59.2]
svāṃgaśītaṃ tu taccūrṇaṃ bhasmībhavati niścitam | [RRĀ, R.kh., 8 60.1]
kiṃcidgandhena cāmlena kṣālayettāmrapatrakam | [RRĀ, R.kh., 8 60.2]
tena gandhena sūtena tāmrapatraṃ pralepayet | [RRĀ, R.kh., 8 61.1]
gandhena puṭitaṃ paścānmriyate nātra saṃśayaḥ | [RRĀ, R.kh., 8 61.2]
tāmradviguṇagandhena cāmlapiṣṭena tatpunaḥ | [RRĀ, R.kh., 8 62.1]
kṣiptvā hyadho'rdhabhāgena deyā piṣṭāmlakairbudhaḥ | [RRĀ, R.kh., 8 62.2]
tatpiṇḍaṃ bhāṇḍagarbhe tu ruddhvā culyāṃ vipācayet | [RRĀ, R.kh., 8 63.1]
yāmaikaṃ tīvrapākena bhasmībhavati niścitam | [RRĀ, R.kh., 8 63.2]
sūtamekaṃ dvidhā gandhaṃ yāmaṃ kṛtvā vimarditam | [RRĀ, R.kh., 8 64.1]
dvayostulyaṃ tāmrapatraṃ sthālyāṃ garbhe nidhāpayet | [RRĀ, R.kh., 8 64.2]
samyaglavaṇayantrasthaṃ pārśve bhasma nidhāpayet | [RRĀ, R.kh., 8 65.1]
caturyāmaṃ paceccullyāṃ pātrapṛṣṭhe sagomayam | [RRĀ, R.kh., 8 65.2]
jalaṃ punaḥ punardeyaṃ svāṅgaśaityaṃ vicūrṇayet | [RRĀ, R.kh., 8 66.1]
mriyate nātra saṃdehaḥ sarvarogeṣu yojayet | [RRĀ, R.kh., 8 66.2]
nānāvidhaṃ mataṃ tāmraṃ śuddhyarthaṃ bhāgapañcakam | [RRĀ, R.kh., 8 67.1]
bhāgaikaṃ śvetakācaṃ ca bhāgapañcaikaṭaṃkaṇam | [RRĀ, R.kh., 8 67.2]
mūṣāyāṃ militaṃ kṛtvā bhāgaikaṃ tāmrapatrakam | [RRĀ, R.kh., 8 68.1]
ūrdhve dattvā niruddhyāya dhmātairgrāhyaṃ suśītalam | [RRĀ, R.kh., 8 68.2]
nirdoṣaṃ tu bhavettāmraṃ sarvarogaharaṃ bhavet | [RRĀ, R.kh., 8 69.1]
athavā māritaṃ tāmramamlenaikena mardayet | [RRĀ, R.kh., 8 69.2]
tadgolaṃ sūraṇasyāntar urdhvāruddhvā tu lepayet | [RRĀ, R.kh., 8 70.1]
śuṣkaṃ gajapuṭe pacyāt sarvadoṣaharo bhavet | [RRĀ, R.kh., 8 70.2]
vāntiṃ bhrāntiṃ virekaṃ ca na karoti kadācana | [RRĀ, R.kh., 8 71.1]
tāmraṃ tīkṣṇoṣṇamadhuraṃ kaṣāyaṃ śītalaṃ saram | [RRĀ, R.kh., 8 71.2]
kaphapittakṣayaṃ pāṇḍukuṣṭhaghnaṃ ca rasāyanam | [RRĀ, R.kh., 8 72.1]
pariṇāmaśūlam arśāṃsi mandāgniṃ ca vināśayet | [RRĀ, R.kh., 8 72.2]
pākahīnau nāgavaṃgau kuṣṭhagulmarujākarau | [RRĀ, R.kh., 8 73.1]
mehapāṇḍūdaravātakaphamṛtyukarau kila | [RRĀ, R.kh., 8 73.2]
nirguṇḍīmūlacūrṇena mārkadugdhena lepayet | [RRĀ, R.kh., 8 74.1]
nāgapatraṃ tu taṃ śuṣkaṃ drāvayitvā niṣecayet | [RRĀ, R.kh., 8 74.2]
nirguṇḍīdravamadhye tu tataḥ patraṃ tu kārayet | [RRĀ, R.kh., 8 75.1]
liptvā bhāvyaṃ punaḥ secyaṃ saptavāraṃ viśuddhaye | [RRĀ, R.kh., 8 75.2]
niśā tumbarubījāni kokilākṣaṃ kuṭhārikām | [RRĀ, R.kh., 8 76.1]
gaurīphalāmlikā caṇḍī kṣudrā brāhmī sajīrakam | [RRĀ, R.kh., 8 76.2]
yathālābhena bhasmaikaṃ vajrīkṣīreṇa bhāvayet | [RRĀ, R.kh., 8 77.1]
tanmadhye bhāvitaṃ nāgaṃ śuddhaṃ sekaṃ tu saptadhā | [RRĀ, R.kh., 8 77.2]
aśvatthaciñcātvagbhasma nāgasya caturaṃśataḥ | [RRĀ, R.kh., 8 78.1]
kṣiptvā cullyāṃ pacetpātre cālayellohacaṭṭake | [RRĀ, R.kh., 8 78.2]
yāvadbhasma bhaved etacca bhasma tulyaṃ manaḥśilām | [RRĀ, R.kh., 8 79.1]
jambīrairāranālairvā piṣṭvā ruddhvā puṭe pacet | [RRĀ, R.kh., 8 79.2]
svāṃgaśītaṃ punaḥ piṣṭvā viṃśatyaṃśaiḥ śilāmlakaiḥ | [RRĀ, R.kh., 8 80.1]
evaṃ ṣaḍbhiḥ puṭe pāko nāgasyāpi nirutthitaḥ | [RRĀ, R.kh., 8 80.2]
athavā nāgapatrāṇi cūrṇaliptāni kharpare | [RRĀ, R.kh., 8 81.1]
atyagnau pācayedyāmaṃ tadbhasma citrakadravaiḥ | [RRĀ, R.kh., 8 81.2]
bharjayellauhaje pātre cālyamarjunadaṇḍakaiḥ | [RRĀ, R.kh., 8 82.1]
yāmaṣoḍaśaparyantaṃ dravaṃ deyaṃ punaḥ punaḥ | [RRĀ, R.kh., 8 82.2]
daṇḍena mardayetkvāthyam uddhṛtya citrakadravaiḥ | [RRĀ, R.kh., 8 83.1]
golayitvā nirudhyātha ṣaṭpuṭe mārayellaghu | [RRĀ, R.kh., 8 83.2]
ciñcākṣamikṣubhallātabalāvajralatābhavaiḥ | [RRĀ, R.kh., 8 84.1]
apāmārgārjunāśvatthabhasmabhir bharjayed dṛḍham | [RRĀ, R.kh., 8 84.2]
lohapātraṃ tu saptāhaṃ tulyaṃ bhasmāni cāśu ca | [RRĀ, R.kh., 8 85.1]
daṇḍapalāśakenaiva mriyate nātra saṃśayaḥ | [RRĀ, R.kh., 8 85.2]
piṣṭvāgastiṃ ca bhūnāgaṃ liptvā pātraṃ viśoṣayet | [RRĀ, R.kh., 8 86.1]
tadbhāṇḍe drāvayedyāmaṃ dṛḍhe bhāṇḍe vinikṣipet | [RRĀ, R.kh., 8 86.2]
vāsācirciṭayoḥ kṣāre vāsādale vighaṭṭayet | [RRĀ, R.kh., 8 87.1]
yāmaikaṃ pācayeccullyāṃ samuddhṛtya vimiśrayet | [RRĀ, R.kh., 8 87.2]
taccūrṇaṃ tu śilātāpyairvāsakakṣārasaṃyutaiḥ | [RRĀ, R.kh., 8 88.1]
tattulyaṃ pūrvanāgaṃ viṃśadekapuṭe pacet | [RRĀ, R.kh., 8 88.2]
dvipuṭaṃ circiṭākṣāraiḥ deyaṃ vāsārasaiḥ saha | [RRĀ, R.kh., 8 89.1]
nāgaḥ sindūravarṇābho mriyate sarvakāryakṛt | [RRĀ, R.kh., 8 89.2]
kunaṭī mākṣikaṃ caiva samabhāgaṃ tu kārayet | [RRĀ, R.kh., 8 90.1]
arkaparṇena tatpiṣṭvā sīsapatrāṇi mārayet | [RRĀ, R.kh., 8 90.2]
satiktamadhuro nāgo mṛto bhavati bhasmasāt | [RRĀ, R.kh., 8 91.1]
āyuṣkīrtiṃ vīryavṛddhiṃ karoti sevanātsadā | [RRĀ, R.kh., 8 91.2]
mākṣikaṃ haritālaṃ ca palāśasvarasena ca | [RRĀ, R.kh., 8 92.1]
kṛtakalkena saṃlipya vaṃgapatrāṇi mārayet | [RRĀ, R.kh., 8 92.2]
nāgavacchodhayed vaṅgaṃ tadvadaśvatthaciṃcayoḥ | [RRĀ, R.kh., 8 93.1]
tadbhasma haritālaṃ ca tulyamamlena kenacit | [RRĀ, R.kh., 8 93.2]
palāśotthadravairvātha golayitvāndhayetpuṭe | [RRĀ, R.kh., 8 94.1]
uddhṛtya daśamāṃśena tālena saha mardayet | [RRĀ, R.kh., 8 94.2]
pūrvadrāvaiḥ sahāloḍya ruddhvā gajapuṭe pacet | [RRĀ, R.kh., 8 95.1]
evaṃ viṃśatpuṭe paktvā mṛtaṃ bhavati bhasmasāt | [RRĀ, R.kh., 8 95.2]
vaṅgapādena sūtena vaṅgapatrāṇi lepayet | [RRĀ, R.kh., 8 96.1]
ciñcāvṛkṣasya saṃgṛhya cāntaśchannaṃ ca taṇḍulaiḥ | [RRĀ, R.kh., 8 96.2]
piṣṭvā tatpiṇḍamadhye tu vaṅgapatrāṇi lepayet | [RRĀ, R.kh., 8 97.1]
śirīṣarajanīcūrṇaiḥ kumāryāḥ śubhagolakam | [RRĀ, R.kh., 8 97.2]
sūtaliptaṃ vaṅgapatraṃ golake samalepitam | [RRĀ, R.kh., 8 98.1]
ruddhvā gajapuṭe pakvaṃ pūrvasaṃkhyā mṛto bhavet | [RRĀ, R.kh., 8 98.2]
akṣabhallātakaṃ toyaiḥ piṣṭvā tāni vilepayet | [RRĀ, R.kh., 8 99.1]
tatastilakhalī madhye kṣiptvā ruddhvā puṭe pacet | [RRĀ, R.kh., 8 99.2]
gajākhye jāyate bhasma catvāriṃśativaṅgakam | [RRĀ, R.kh., 8 100.1]
satiktalavaṇaṃ vaṅgaṃ pāṇḍughnaṃ krimimehajit | [RRĀ, R.kh., 8 100.2]
lekhinaṃ pittalaṃ kiṃcit sarvadehāmayāpaham | [RRĀ, R.kh., 8 101]
{RRĀ, R.kh., 9}
aśuddhamamṛtaṃ lauham āyurhānirujākaram | [RRĀ, R.kh., 9 1.1]
hṛtpīḍāṃ ca tṛṣāṃ jāḍyaṃ tasmācchuddhaṃ ca mārayet | [RRĀ, R.kh., 9 1.2]
pātre yasminprasarati na cettailabindurvisṛṣṭaḥ | [RRĀ, R.kh., 9 2.1]
hiṅgur gandhaṃ prasarati nijaṃ tiktatāṃ nimbukaśca | [RRĀ, R.kh., 9 2.2]
pāke dagdhaṃ bhavati śikharākāratā naiva bhūmau | [RRĀ, R.kh., 9 2.3]
kāntaṃ lauhaṃ tadidamuditaṃ lakṣaṇoktaṃ na cānyat | [RRĀ, R.kh., 9 2.4]
kāntaṃ mṛdutaraṃ tāraṃ rukmābhaṃ timiraṃ karam | [RRĀ, R.kh., 9 3.1]
svāduryato bhavennimbakalko rātriniveśitaḥ | [RRĀ, R.kh., 9 3.2]
kāntaṃ taduttamaṃ yacca rūpyenāvartitaṃ milet | [RRĀ, R.kh., 9 4.1]
sarvarogaharam etat sarvakuṣṭhaharaṃ param | [RRĀ, R.kh., 9 4.2]
śaśachāgaraktasaṃliptaṃ trivāraṃ cāgnitāpitam | [RRĀ, R.kh., 9 5.1]
kāntādimuṇḍaparyantaṃ sarvarogaharaṃ param | [RRĀ, R.kh., 9 5.2]
triphalāṣṭaguṇais toyaistriphalāṣoḍaśaṃ palam | [RRĀ, R.kh., 9 6.1]
tatkvāthe pādaśeṣe tu lauhasya patrapañcakam | [RRĀ, R.kh., 9 6.2]
kṛtvā patrāṇi taptāni saptavārāṇi secayet | [RRĀ, R.kh., 9 7.1]
evaṃ pralīyate doṣo girijo lauhasambhavaḥ | [RRĀ, R.kh., 9 7.2]
trividhaṃ lauhacūrṇaṃ vā gomūtraiḥ ṣaḍguṇaiḥ pacet | [RRĀ, R.kh., 9 8.1]
prakṣālayedāranāle śoṣyaṃ śuddhim avāpnuyāt | [RRĀ, R.kh., 9 8.2]
raktamālā haṃsapādo gojihvā triphalāmṛtā | [RRĀ, R.kh., 9 9.1]
gopālī tumbururdantī tulyagomūtrapeṣitam | [RRĀ, R.kh., 9 9.2]
asminmadhye lauhapattraṃ taptaṃ taptaṃ dvisaptadhā | [RRĀ, R.kh., 9 10.1]
secayetkāntamuṇḍāntaṃ sarvadoṣāpanuttaye | [RRĀ, R.kh., 9 10.2]
sarveṣvauṣadhakalpeṣu lauhakalpaṃ praśasyate | [RRĀ, R.kh., 9 11.1]
tasmāt sarvaṃ prayatnena lauhamādau vimārayet | [RRĀ, R.kh., 9 11.2]
ayaḥ pañcapalād ūrdhvaṃ yāvat palatrayodaśāt | [RRĀ, R.kh., 9 12.1]
ādau mantrastataḥ karma yathākartavyam ucyate | [RRĀ, R.kh., 9 12.2]
hiṅgulasya palān pañca nārīstanyena peṣayet | [RRĀ, R.kh., 9 13.1]
tena lauhasya patrāṇi lepayetpalapañcakam | [RRĀ, R.kh., 9 13.2]
ruddhvā gajapuṭe pacyātkaṣāyaistraiphalaiḥ punaḥ | [RRĀ, R.kh., 9 14.1]
jambīrairāranālairvā viṃśatyaṃśena hiṅgulam | [RRĀ, R.kh., 9 14.2]
piṣṭvā ruddhvā puṭellohaṃ tathaivaṃ pācayetpunaḥ | [RRĀ, R.kh., 9 15.1]
catvāriṃśatpuṭair evaṃ kāntaṃ tīkṣṇaṃ ca muṇḍakam | [RRĀ, R.kh., 9 15.2]
ho mriyate trālasande dattvā dattvā ca hiṅgulam | [RRĀ, R.kh., 9 16.1]
arjunasya tvacā peṣyā kāñjikenātilohitā | [RRĀ, R.kh., 9 16.2]
tanmadhye lohacūrṇaṃ ca kāṃsyapātre vinikṣipet | [RRĀ, R.kh., 9 17.1]
dinaikaṃ bhāvayedgharme dravaiḥ pūryaṃ punaḥ punaḥ | [RRĀ, R.kh., 9 17.2]
arjunaiḥ sāranālair vā trividhaṃ mārayedayaḥ | [RRĀ, R.kh., 9 18.1]
dantīpatraṃ dravaṃ yacca lauhacūrṇaṃ viloḍayet | [RRĀ, R.kh., 9 18.2]
dinaikaṃ bhāvayed gharme dravaṃ deyaṃ punaḥ punaḥ | [RRĀ, R.kh., 9 19.1]
ruddhvā rātrau puṭaiḥ pacyād ebhirdrāvaiśca bhāvayet | [RRĀ, R.kh., 9 19.2]
evamaṣṭadinaṃ kuryāt trividhaṃ mriyate hyayaḥ | [RRĀ, R.kh., 9 20.1]
ciñcāpatranibhāṃ kuryāttrividhaṃ lohapatrakam | [RRĀ, R.kh., 9 20.2]
mṛtpātrasthaṃ kṣiped gharme dantyā drāvaiḥ prapūrayet | [RRĀ, R.kh., 9 21.1]
patraṃ punaḥ punastāvadyāvajjvarati vai tvayaḥ | [RRĀ, R.kh., 9 21.2]
mriyate tīvragharmeṇa cūrṇīkṛtya niyojayet | [RRĀ, R.kh., 9 22.1]
kāntaṃ tīkṣṇaṃ tathā muṇḍacūrṇaṃ matsyākṣajair dravaiḥ | [RRĀ, R.kh., 9 22.2]
ātape tridinaṃ bhāvyaṃ dvidinaṃ citrakadravaiḥ | [RRĀ, R.kh., 9 23.1]
trikaṇṭakadravaistryahaṃ sahadevyā dravaistryaham | [RRĀ, R.kh., 9 23.2]
gomūtraistriphalākvāthe bhāvayecca tryahaṃ tryaham | [RRĀ, R.kh., 9 24.1]
dhātakyāśca tato mardyaṃ kramāddeyaṃ puṭaṃ puṭam | [RRĀ, R.kh., 9 24.2]
ruddhvā gajapuṭenaivaṃ mṛtaṃ yogeṣu yojayet | [RRĀ, R.kh., 9 25.1]
dravaiḥ kuraṇṭapatrotthaiḥ lauhacūrṇaṃ vimardayet | [RRĀ, R.kh., 9 25.2]
dinaikamātape tīvre dravairmardyaṃ trikaṇṭakaiḥ | [RRĀ, R.kh., 9 26.1]
vandhyābhṛṅgīpunarnavayor gomūtraiśca dinaṃ punaḥ | [RRĀ, R.kh., 9 26.2]
gomūtraistriphalā kvāthyā tatkaṣāyeṇa bhāvayet | [RRĀ, R.kh., 9 27.1]
trisaptāhaṃ prayatnena dinaikaṃ mardayet tataḥ | [RRĀ, R.kh., 9 27.2]
ruddhvā gajapuṭe pañcādiṃ kvāthena mardayet | [RRĀ, R.kh., 9 28.1]
divā mardyaṃ puṭaṃ rātrāvekaviṃśatidināni vai | [RRĀ, R.kh., 9 28.2]
ekaviṃśaddinenaiva mriyate trividhaṃ hyayaḥ | [RRĀ, R.kh., 9 29.1]
mākṣikaṃ ca śilā hyamlair haridrā maricāni ca | [RRĀ, R.kh., 9 29.2]
piṣṭvā mardyaṃ lohapatraṃ taptaṃ taptaṃ niṣecayet | [RRĀ, R.kh., 9 30.1]
saptadhā triphalākvāthe jalena kṣālayetpunaḥ | [RRĀ, R.kh., 9 30.2]
kuṭṭayellohadaṇḍena peṣayettriphalājalaiḥ | [RRĀ, R.kh., 9 31.1]
ṣoḍaśāṃśena lohasya dātavyaṃ mākṣikaṃ śilā | [RRĀ, R.kh., 9 31.2]
amlena loḍitaṃ ruddhvā gajāndhakapuṭe pacet | [RRĀ, R.kh., 9 32.1]
nirutthaṃ jāyate bhasma kāntaṃ tīkṣṇādimuṇḍakam | [RRĀ, R.kh., 9 32.2]
tindūphalasya majjābhirliptvā sthāpyātape khare | [RRĀ, R.kh., 9 33.1]
dhārayet kāṃsyapātrasthaṃ dinaikena puṭatyalam | [RRĀ, R.kh., 9 33.2]
lepyaṃ punaḥ punaḥ kuryāt dināntāntaṃ pralepayet | [RRĀ, R.kh., 9 34.1]
triphalākvāthasaṃyuktaṃ dinaikena mṛtaṃ bhavet | [RRĀ, R.kh., 9 34.2]
sthālyāṃ vā lohapātre vā lauhadarvyā viloḍayet | [RRĀ, R.kh., 9 35.1]
pācayettriphalākvāthe dinaikaṃ lohacūrṇakam | [RRĀ, R.kh., 9 35.2]
tatpiṇḍaṃ triphalātoyaiḥ piṣṭvā ruddhvā puṭe pacet | [RRĀ, R.kh., 9 36.1]
ṣoḍaśāṃśena mūṣāyāṃ nirvāte'harniśaṃ pacet | [RRĀ, R.kh., 9 36.2]
evaṃ tridhā prakartavyaṃ sthālīpākaṃ puṭāntaram | [RRĀ, R.kh., 9 37.1]
bhṛṅgyā drāvaṃ tālamūlī hastikarṇasya mūlakam | [RRĀ, R.kh., 9 37.2]
śatāvarī vidāryāśca mūlakvāthe ca traiphale | [RRĀ, R.kh., 9 38.1]
piṣṭvā tatpūrvavat sthālyāṃ pācyaṃ peṣyaṃ puṭe tridhā | [RRĀ, R.kh., 9 38.2]
tataḥ punarnavātoyair daśamūlakaṣāyakaiḥ | [RRĀ, R.kh., 9 39.1]
bṛhatyāśca kaṣāyairvā bījapūrasya toyataḥ | [RRĀ, R.kh., 9 39.2]
brahmabījas tathāśigrukvāthe gopayasāpi vā | [RRĀ, R.kh., 9 40.1]
pratyekena prapeṣyādau pūrvagarbhapuṭe pacet | [RRĀ, R.kh., 9 40.2]
bhāvayettu dravenaiva puṭānte yāmamātrakam | [RRĀ, R.kh., 9 41.1]
pratyekena kramādevaṃ piṣṭvā puṭaiśca bhāvayet | [RRĀ, R.kh., 9 41.2]
mriyate nātra saṃdehaḥ kāntaṃ tīkṣṇaṃ ca muṇḍakam | [RRĀ, R.kh., 9 42.1]
sarvam etanmṛtaṃ lauhaṃ dhmātavyaṃ mitrapañcakaiḥ | [RRĀ, R.kh., 9 42.2]
yadyevaṃ syānnirutthānaṃ sevyaṃ vāritaraṃ bhavet | [RRĀ, R.kh., 9 42.3]
madhvājyaṃ mṛtaṃ lauhaṃ ca sarūpyaṃ saṃpuṭe kṣipet | [RRĀ, R.kh., 9 43.1]
ruddhvā dabhāyaṃ tu saṃgrāhyaṃ rūpyaṃ ca pūrvamānakam | [RRĀ, R.kh., 9 43.2]
tadā lauhaṃ mṛtaṃ vidyādamṛtaṃ mārayet punaḥ | [RRĀ, R.kh., 9 44]
gandhakaṃ tu mṛtaṃ lauhaṃ tulyaṃ khalve vimardayet | [RRĀ, R.kh., 9 45.1]
dinaikaṃ kanyakādrāvai ruddhvā gajapuṭe pacet | [RRĀ, R.kh., 9 45.2]
ityevaṃ sarvalohānāṃ kartavyo'yaṃ nirutthitaḥ | [RRĀ, R.kh., 9 46]
śuddhasūtaṃ dvidhā gandhaṃ kṛtvā khalve tu kajjalīm | [RRĀ, R.kh., 9 47.1]
dvayoḥ samaṃ lauhacūrṇaṃ mardayetkanyakādravaiḥ | [RRĀ, R.kh., 9 47.2]
yāmadvayātsamuddhṛtya tadgolaṃ tāmrapātrake | [RRĀ, R.kh., 9 48.1]
ācchādyairaṇḍapatraiśca yāmārddheṇoṣṇatāṃ vrajet | [RRĀ, R.kh., 9 48.2]
dhānyarāśau nyaset paścāt tridinānte samuddharet | [RRĀ, R.kh., 9 49.1]
sampiṣya gālayed vastre sadyo vāritaraṃ bhavet | [RRĀ, R.kh., 9 49.2]
kāntaṃ tīkṣṇaṃ tathā muṇḍaṃ nirutthaṃ jāyate mṛtam | [RRĀ, R.kh., 9 50.1]
svarṇādīn mārayedevaṃ cūrṇīkṛtya tu lohavat | [RRĀ, R.kh., 9 50.2]
siddhayogamidaṃ khyātaṃ siddhānāṃ sammukhāgatam | [RRĀ, R.kh., 9 51.1]
annabhūtam āyasādyaṃ sarvarogajvarāpaham | [RRĀ, R.kh., 9 51.2]
triphalārasasaṃyuktaṃ sarvarogeṣu yojayet | [RRĀ, R.kh., 9 52]
mṛtāni lauhāni vaśībhavanti | [RRĀ, R.kh., 9 53.1]
nighnanti yuktyā hyakhilāmayāni | [RRĀ, R.kh., 9 53.2]
abhyāsayogād dṛḍhayogasiddham | [RRĀ, R.kh., 9 53.3]
kurvanti ruṅmṛtyujarāvināśam | [RRĀ, R.kh., 9 53.4]
toyāṣṭabhāgaśeṣena triphalāpalapañcakam | [RRĀ, R.kh., 9 54.1]
ghṛtaṃ kvāthasya tulyaṃ syāccūrṇaṃ tulyaṃ mṛtāyasam | [RRĀ, R.kh., 9 54.2]
pācayet tāmrapātre ca lauhadarvyā vicālayet | [RRĀ, R.kh., 9 55.1]
mṛdvagninā pacettāvad yāvajjīryati gandhakam | [RRĀ, R.kh., 9 55.2]
lauhatulyā śivā yojyā supakvenaivāvatārayet | [RRĀ, R.kh., 9 56.1]
yogavāhamidaṃ khyātaṃ mṛtaṃ lohaṃ mahāmṛtam | [RRĀ, R.kh., 9 56.2]
evaṃ kāntasya tīkṣṇasya muṇḍasyāpi vidhiḥ smṛtaḥ | [RRĀ, R.kh., 9 57.1]
guḍasya kuḍave pakvaṃ lauhabhasma palānvitam | [RRĀ, R.kh., 9 57.2]
kolapramāṇaṃ rogeṣu tacca yogena yojayet | [RRĀ, R.kh., 9 58.1]
ghṛtaṃ tulyaṃ mṛtaṃ lohaṃ lohapātragataṃ pacet | [RRĀ, R.kh., 9 58.2]
jīrṇe ghṛtaṃ samādāya yogavāheṣu yojayet | [RRĀ, R.kh., 9 59]
oṃ amṛtena bhakṣyāya namaḥ anena manunā lauhaṃ bhakṣayet | [RRĀ, R.kh., 9 60.1]
āyurvīryaṃ balaṃ datte pāṇḍumehādikuṣṭhanut | [RRĀ, R.kh., 9 60.2]
āmavātaharaṃ lauhaṃ valīpalitanāśanam | [RRĀ, R.kh., 9 60.3]
trikṣāraṃ pañcalavaṇaṃ saptadhāmlena mardayet | [RRĀ, R.kh., 9 61.1]
kāṃsyāraghoṣapatrāṇi tilakalkena lepayet | [RRĀ, R.kh., 9 61.2]
ruddhvā gajapuṭe pacyācchuddhimāyāti nānyathā | [RRĀ, R.kh., 9 62.1]
tāmravanmārayet teṣāṃ kṛtvā sarvatra yojayet | [RRĀ, R.kh., 9 62.2]
kāṃsyaṃ kaṣāyamuṣṇaṃ ca laghu rūkṣaṃ ca tiktakam | [RRĀ, R.kh., 9 63.1]
kaphapittarujaṃ hanti hṛddehāyuṣyavardhanam | [RRĀ, R.kh., 9 63.2]
rītikā ca galaṃ rūkṣam atiktalavaṇaṃ saram | [RRĀ, R.kh., 9 64.1]
śodhanaṃ sarvarogaghnaṃ balavīryāyuṣyavarddhanam | [RRĀ, R.kh., 9 64.2]
alpāṅgāre dhamet kiṭṭaṃ lauhajaṃ ca gavāṃ jalaiḥ | [RRĀ, R.kh., 9 65.1]
secayedakṣapatraiśca saptavāraṃ punaḥ punaḥ | [RRĀ, R.kh., 9 65.2]
maṇḍūro'yaṃ samākhyātaḥ śuddhaṃ ślakṣṇaṃ niyojayet | [RRĀ, R.kh., 9 66.1]
kiṭṭācchataguṇaṃ muṇḍaṃ muṇḍāttīkṣṇaṃ śatādhikam | [RRĀ, R.kh., 9 66.2]
tīkṣṇāllakṣaguṇaṃ kāntaṃ bhakṣaṇātkurute guṇam | [RRĀ, R.kh., 9 67.1]
tasmāt kāntaṃ sadā sevyaṃ jarāmṛtyuharaṃ param | [RRĀ, R.kh., 9 67.2]
{RRĀ, R.kh., 10}
tailānāṃ pātanaṃ vakṣye sūryapāke'thavānale | [RRĀ, R.kh., 10 1.1]
yantrayogena yattailaṃ grāhyaṃ yogeṣu yojayet | [RRĀ, R.kh., 10 1.2]
dhattūrabījacūrṇāni vastrapūtāni kārayet | [RRĀ, R.kh., 10 2.1]
ālipya kāṃsyapātraṃ tu dhārayedātape khare | [RRĀ, R.kh., 10 2.2]
sutaptaṃ vastrapūtaṃ ca pātayet tailamāharet | [RRĀ, R.kh., 10 3.1]
śigrupuṣkarabījānāṃ bījasya mārkavasya ca | [RRĀ, R.kh., 10 3.2]
grāhyaṃ dhattūravat tailamekaikasya pṛthak pṛthak | [RRĀ, R.kh., 10 4.1]
yathā dhattūrajaṃ tailaṃ kvāthād gharme samuddhṛtam | [RRĀ, R.kh., 10 4.2]
tathā sarvatra tailāni saṃgrāhyānyauṣadhāntaraiḥ | [RRĀ, R.kh., 10 5.1]
aṅkoṭasyāpi tailaṃ syātkākatuṇḍayā samūlayā | [RRĀ, R.kh., 10 5.2]
vākucīdevadālyāśca karkoṭīmūlataḥ bhavet | [RRĀ, R.kh., 10 6.1]
apāmārgakaṣāyeṇa tailaṃ syādviṣatuṇḍajam | [RRĀ, R.kh., 10 6.2]
mūlakvāthaiḥ kumāryāstu tailaṃ jaipālajaṃ bhavet | [RRĀ, R.kh., 10 7.1]
kvāthena raktamārgasya vākucītailamāharet | [RRĀ, R.kh., 10 7.2]
kvāthena cendravāruṇyāstailamāragvadhaṃ bhavet | [RRĀ, R.kh., 10 8.1]
kākatuṇḍyapāmārgotthakvāthāt tailaṃ samāharet | [RRĀ, R.kh., 10 8.2]
bījāni kaṭutumbyāśca gomayena viloḍayet | [RRĀ, R.kh., 10 9.1]
śuṣkaṃ dhānyatuṣaiḥ sārddhaṃ kuṭṭayecca ulūkhale | [RRĀ, R.kh., 10 9.2]
nistuṣaṃ taṃ vicūrṇyātha bhṛṅgarājarasaiḥ saha | [RRĀ, R.kh., 10 10.1]
mardayitvātape tailaṃ gṛhṇīyātpīḍane sati | [RRĀ, R.kh., 10 10.2]
kṛṣṇāyāḥ kākatuṇḍyāśca bījaṃ cūrṇāni kārayet | [RRĀ, R.kh., 10 11.1]
kāntapāṣāṇacūrṇaṃ caikīkṛtya nirodhayet | [RRĀ, R.kh., 10 11.2]
dhānyarāśigataṃ paktvā uddhṛte tailamāharet | [RRĀ, R.kh., 10 12.1]
dhātrīphalarasair bhāvyaṃ cūrṇaṃ pāṣāṇabījakam | [RRĀ, R.kh., 10 12.2]
dinaikaṃ ca tato yantre tailaṃ grāhyaṃ ca tailake | [RRĀ, R.kh., 10 13.1]
guñjākarañjaphalaṃ ca naramūtreṇa bhāvayet | [RRĀ, R.kh., 10 13.2]
saptavāraṃ tato gharme lepayetkāṃsyabhājanam | [RRĀ, R.kh., 10 14.1]
uddhṛtya dhārayed gharme tailaṃ patati pīḍanāt | [RRĀ, R.kh., 10 14.2]
vardhamānāranālena piṣṭvā cūrṇaṃ vibhāvayet | [RRĀ, R.kh., 10 15.1]
jyotiṣmatyutthabījānām ātape tailamāharet | [RRĀ, R.kh., 10 15.2]
putrajīvasya bījānāṃ cūrṇam agastyabījajam | [RRĀ, R.kh., 10 16.1]
āmrātavatprakartavyaṃ tatastailaṃ pṛthak pṛthak | [RRĀ, R.kh., 10 16.2]
nārikelāmbunā bhāvyaṃ bilvabījasya cūrṇakam | [RRĀ, R.kh., 10 17.1]
dinaikaṃ tailayantreṇa tailamākṛṣya yojayet | [RRĀ, R.kh., 10 17.2]
nistuṣāṅkolabījānāṃ sukhaṃ kiṃcid vigharṣayet | [RRĀ, R.kh., 10 18.1]
pralepayetkāṃsyapātre piṣṭvā caṇakalepane | [RRĀ, R.kh., 10 18.2]
tanmukhe ṭaṃkaṇaṃ cūrṇaṃ kiṃcit kiṃcit pralepayet | [RRĀ, R.kh., 10 19.1]
dhārayedātape tīvre mukhāt tailaṃ samāharet | [RRĀ, R.kh., 10 19.2]
śamīcūrṇasamaṃ piṣṭvā chidramāṇḍe niveśayet | [RRĀ, R.kh., 10 20.1]
chidrādhaḥ sthāpayed bhāṇḍaṃ chidre keśaṃ ca dāpayet | [RRĀ, R.kh., 10 20.2]
jalena secayeddravyaṃ chidrādho grāhayecca tam | [RRĀ, R.kh., 10 21.1]
tanmadhye dhṛtakeśasya kṣipedūrdhvaṃ puṭaṃ śanaiḥ | [RRĀ, R.kh., 10 21.2]
tatkṣaṇācchravarūpaṃ ca keśatailamidaṃ bhavet | [RRĀ, R.kh., 10 22.1]
apakvabhānupatrāṇāṃ rasamādāya bhāvayet | [RRĀ, R.kh., 10 22.2]
samastaṃ bījacūrṇaṃ coktānuktaṃ pṛthak pṛthak | [RRĀ, R.kh., 10 23.1]
ātape mucyate tailaṃ sādhyāsādhyaṃ na saṃśayaḥ | [RRĀ, R.kh., 10 23.2]
tathaivottaravāruṇyāḥ kaṣāyeṇa samāharet | [RRĀ, R.kh., 10 24.1]
tailaṃ samastabījānāṃ grāhayedātape khare | [RRĀ, R.kh., 10 24.2]
sarvabījāsthimāṃsānāṃ śuṣkaṃ piṣṭvā hyanekadhā | [RRĀ, R.kh., 10 25.1]
sarvabījeṣu vā tailaṃ grāhyaṃ pātālayantrake | [RRĀ, R.kh., 10 25.2]
vaṃśādisarvakāṣṭhānāṃ nārikelakapālakam | [RRĀ, R.kh., 10 26.1]
tuṣadhānyādibījānāṃ garbhayantreṇa tailakam | [RRĀ, R.kh., 10 26.2]
grāhayetsarvabījānāṃ taṃ ca yogeṣu yojayet | [RRĀ, R.kh., 10 27]
vatsanābhaṃ viṣaṃ svādu dīpanaṃ kaphavātajit | [RRĀ, R.kh., 10 28.1]
tridoṣaśamanaṃ yogayuktaṃ sudhāmayaṃ bhavet | [RRĀ, R.kh., 10 28.2]
bṛṃhaṇaṃ balavīryasya vāḍabāgniśatopamam | [RRĀ, R.kh., 10 29.1]
sannipāte pratīkāre prabhavaḥ prabhavo'sya hi | [RRĀ, R.kh., 10 29.2]
uddhṛtaṃ phalapākānte navaṃ snigdhaṃ ghanaṃ guru | [RRĀ, R.kh., 10 30.1]
avyāpakaṃ viṣaharaṃ vātātapaviśoṣitam | [RRĀ, R.kh., 10 30.2]
raktasarṣapatailena liptaṃ vāsasi dhārayet | [RRĀ, R.kh., 10 31.1]
athavāpi yathā prāptaṃ viṣaṃ gomūtrasaṃyutam | [RRĀ, R.kh., 10 31.2]
ātape tridinaṃ śuṣkaṃ nihitaṃ vīryadhṛk bhavet | [RRĀ, R.kh., 10 32.1]
mṛtaṃ sūtābhrakaṃ lauhaṃ viṣaṃ ca tulyavīryakam | [RRĀ, R.kh., 10 32.2]
tasmādviṣaṃ yogavāhe yojyaṃ yoge rasāyane | [RRĀ, R.kh., 10 33.1]
tāni caiva tu mānāni aṣṭau ṣaḍvā caturthakam | [RRĀ, R.kh., 10 33.2]
mātrātrayaṃ samākhyātamuttamādhamamadhyam | [RRĀ, R.kh., 10 34.1]
dātavyaṃ sarvarogeṣu ghṛtāśine hitāśine | [RRĀ, R.kh., 10 34.2]
kṣīrāśine pradātavyaṃ rasāyanavate nare | [RRĀ, R.kh., 10 35.1]
na krodhine na pittāḍhye na klībe rājayakṣmaṇi | [RRĀ, R.kh., 10 35.2]
kṣuttṛṣṇāśramakarmādhvaśoṣiṇe kṣayarogiṇe | [RRĀ, R.kh., 10 36.1]
garbhiṇībālavṛddheṣu na viṣaṃ rājamandire | [RRĀ, R.kh., 10 36.2]
na dātavyaṃ na bhoktavyaṃ visaṃvāde kadācana | [RRĀ, R.kh., 10 37.1]
ācāryeṇa tu bhoktavyaṃ śiṣyapratyayakārakam | [RRĀ, R.kh., 10 37.2]
anena mantreṇa mardayedbhūmau na sthāpayet | [RRĀ, R.kh., 10 38.1]
amṛtamiti vadediti kramo'yam | [RRĀ, R.kh., 10 38.2]
oṃ siddhagurubhyo namaḥ | [RRĀ, R.kh., 10 38.3]
paramagurubhyo namaḥ | [RRĀ, R.kh., 10 38.4]
parātparagurubhyo namaḥ | [RRĀ, R.kh., 10 38.5]
parameṣṭhigurubhyo namaḥ | [RRĀ, R.kh., 10 38.6]
saktukaṃ mustakaṃ śṛṅgī vālakaṃ sarṣapāhvayam | [RRĀ, R.kh., 10 38.7]
vatsanābhaṃ ca kūrmaśca śvetaśṛṅgī tathāṣṭamam | [RRĀ, R.kh., 10 38.8]
ityaṣṭau yojayedyoge kālakūṭādi varjayet | [RRĀ, R.kh., 10 39.1]
kālakūṭaṃ meṣaśṛṅgī hālāhalaṃ ca darduram | [RRĀ, R.kh., 10 39.2]
karkaṭaṃ markaṭaṃ granthi hāridraṃ raktaśṛṅgakam | [RRĀ, R.kh., 10 40.1]
keśavaṃ daśamaṃ ceti varjanīyaṃ bhiṣagvaraiḥ | [RRĀ, R.kh., 10 40.2]
saktukādyān prayuñjīta sarvaroge rasāyane | [RRĀ, R.kh., 10 41.1]
etadviṣaṃ jāticatuṣṭayaṃ ca vicārya yojyaṃ bhiṣaguttamena | [RRĀ, R.kh., 10 41.2]
vipro rakṣati yauvanaṃ narapatistadbhūtale pālatāṃ vaiśyaḥ kuṣṭhavināśane ca kuśalaḥ śūdro harejjīvanam | [RRĀ, R.kh., 10 42.1]
tasmāccāpi bhiṣagvareṇa nipuṇaistadvedinā bhāvayet kuryādeva tato viṣaṃ nṛpavaro mṛtyuṃjayāya kṣitau | [RRĀ, R.kh., 10 42.2]
śvetā vā yadi vā piṅgā madhurā ūṣarāpi vā | [RRĀ, R.kh., 10 43.1]
lomaśā brahmajātiḥ syātkṣatrajātistu lohitā | [RRĀ, R.kh., 10 43.2]
pītā vā madhurā kiṃcid vaiśyajātistu dhūsarā | [RRĀ, R.kh., 10 44.1]
kṛṣṇā śūdrasya dṛśyeta eteṣāṃ ca bhiṣagvaraiḥ | [RRĀ, R.kh., 10 44.2]
kṣīraṃ sampūrṇabhāṇḍe'pi viṣaṃ dattvā vicintayet | [RRĀ, R.kh., 10 45.1]
jāyate'pi yadā varṇaṃ tadā jātiṃ vinirdiśet | [RRĀ, R.kh., 10 45.2]
śuklaṃ raktaṃ tathā pītaṃ kṛṣṇaṃ ceti caturvidham | [RRĀ, R.kh., 10 46.1]
brahmakṣatraviṭśūdrāṇāṃ jñātavyo jātinirṇayaḥ | [RRĀ, R.kh., 10 46.2]
kṣiptaṃ dugdhe viṣaṃ vaidyo jānīyāt kramaśo yadi | [RRĀ, R.kh., 10 47.1]
śvetaṃ raktaṃ tathā pītaṃ kṛṣṇaṃ coṣṇalameva ca | [RRĀ, R.kh., 10 47.2]
tutthena ṭaṅkaṇenaiva mriyate peṣaṇādviṣam | [RRĀ, R.kh., 10 48.1]
viṣeṣu jaṅgamākhyeṣu viṣaṃ nāgabhavaṃ hitam | [RRĀ, R.kh., 10 48.2]
idameva mahāśreṣṭhaṃ tridoṣakṣapaṇaṃ kṣaṇāt | [RRĀ, R.kh., 10 49.1]
dīpanaṃ kurute sadyo vaḍavāgniśatopamam | [RRĀ, R.kh., 10 49.2]
saṃnipātapratikāre prabhāvaḥ prabhavo hi saḥ | [RRĀ, R.kh., 10 50]
nāgodbhavaṃ yathāprāptaṃ viṣaṃ gomūtrasaṃyutam | [RRĀ, R.kh., 10 51.1]
ātape tridinaṃ śuṣkaṃ nihitaṃ vīryadhṛg bhavet | [RRĀ, R.kh., 10 51.2]
atimātraṃ yadā bhuṅkte tadārjya ṭaṅkaṇaṃ pibet | [RRĀ, R.kh., 10 52.1]
rajanī meghanādā vā sarpākṣī vā ghṛtānvitā | [RRĀ, R.kh., 10 52.2]
lihedvā madhusarpirbhyāṃ cūrṇitām arjunatvacam | [RRĀ, R.kh., 10 53.1]
putrajīvakamajjāṃ vā pibedvā nimbakadvayam | [RRĀ, R.kh., 10 53.2]
evaṃ viṣavidhiḥ khyātaḥ prayogaṃ ca vadāmyaham | [RRĀ, R.kh., 10 54.1]
viṣaṃ trikaṭukaṃ mustaṃ haridrānimbapatrakam | [RRĀ, R.kh., 10 54.2]
viḍaṅgam aṣṭamaṃ cūrṇaṃ chāgamūtraiḥ samaṃ samam | [RRĀ, R.kh., 10 55.1]
caṇakābhā vaṭī khyātā syājjayā yogavāhikā | [RRĀ, R.kh., 10 55.2]
viṣaṃ pāṭhāśvagandhāśca balā tālīsapattrakam | [RRĀ, R.kh., 10 56.1]
maricaṃ pippalī nimbamajāmūtreṇa tulyakam | [RRĀ, R.kh., 10 56.2]
vaṭikā pūrvavatkāryā vaṭikā yogavāhikā | [RRĀ, R.kh., 10 57.1]
nidrāṃ tandrāṃ klamaṃ dāhaṃ saphenaṃ lomaharṣaṇam | [RRĀ, R.kh., 10 57.2]
śoṣaṃ caivātisāraṃ ca kurute jaṅgamaṃ viṣam | [RRĀ, R.kh., 10 58.1]
sthāvaraṃ tu jvaraṃ hikkāṃ dantaharṣaṃ galagraham | [RRĀ, R.kh., 10 58.2]
phenachardyaruciśvāsaṃ mūrcchāṃ ca kurute viṣam | [RRĀ, R.kh., 10 59.1]
na jānāti yadā mantrī viṣaṃ bhakṣeccikitsitam | [RRĀ, R.kh., 10 59.2]
viṣameva tadādāya majjatyambunidhāviva | [RRĀ, R.kh., 10 60.1]
tasmādyatnena saṃrakṣedrājā viṣacikitsakāt | [RRĀ, R.kh., 10 60.2]
prathamaṃ vahnikharparikāyāṃ manāgbhṛṣṭvā vakṣyamāṇamantreṇa nirviṣaṃ vidhāya gṛhṇīyāditi | [RRĀ, R.kh., 10 61.1]
nimbudrave pittaṃ vāratrayaṃ vibhāvya prakṣālya saṃśoṣya gṛhṇīyāditi | [RRĀ, R.kh., 10 61.2]
hemādyāḥ sūryasaṃtaptāḥ sravanti giridhātavaḥ | [RRĀ, R.kh., 10 61.3]
jatvābhaṃ mṛdu mṛtsnābhaṃ yanmalaṃ tacchilājatu | [RRĀ, R.kh., 10 61.4]
anaghaṃ cālpakaṣāyaṃ ca kaṭu pāke śilājatu | [RRĀ, R.kh., 10 62.1]
nātyuṣṇaśītaṃ dhātubhyaścaturbhyastasya sambhavaḥ | [RRĀ, R.kh., 10 62.2]
hemno'tha rajatāttāmrādvaraṃ kālāyasād api | [RRĀ, R.kh., 10 63.1]
madhuraṃ ca satiktaṃ ca japāpuṣpanibhaṃ ca yat | [RRĀ, R.kh., 10 63.2]
vipāke kaṭu śītaṃ ca tatsuvarṇasya nisṛtam | [RRĀ, R.kh., 10 64.1]
rājataṃ kaṭukaṃ śvetaṃ śītaṃ svādu vipacyate | [RRĀ, R.kh., 10 64.2]
tāmrād barhiṇakaṇṭhābhaṃ tīkṣṇoṣṇaṃ pacyate kaṭu | [RRĀ, R.kh., 10 65.1]
yacca guggulusaṃkāśaṃ satiktaṃ lavaṇānvitam | [RRĀ, R.kh., 10 65.2]
vipāke kaṭu śītaṃ ca sarvaśreṣṭhaṃ tadāyasam | [RRĀ, R.kh., 10 66.1]
gomūtragandhaḥ sarveṣāṃ sarvakarmasu yaugikāḥ | [RRĀ, R.kh., 10 66.2]
rasāyanaprayogeṣu paścimaṃ tu viśiṣyate | [RRĀ, R.kh., 10 67.1]
yathākramaṃ vātapitte śleṣmapitte kaphe triṣu | [RRĀ, R.kh., 10 67.2]
viśeṣeṇa praśasyante malā hemādidhātujāḥ | [RRĀ, R.kh., 10 68.1]
lauhaḥ kiṭṭāyate vahnau vidhūmaṃ dahyate'mbhasi | [RRĀ, R.kh., 10 68.2]
tṛṇādyagre kṛtaṃ śreṣṭham adho galati tantuvat | [RRĀ, R.kh., 10 69.1]
daṃśadaṃṣṭrauṣadhādidoṣaharaṇārthaṃ meṣaśṛṅgaṃ bhūrjapatreṇa dhūpayet | [RRĀ, R.kh., 10 69.2]
kvāthyadravyaṃ śilājatusamaṃ caturguṇena jalaṃ dattvā caturbhāgāvaśeṣeṇa bhāvayed ityekaḥ pakṣaḥ | [RRĀ, R.kh., 10 69.3]
vāgbhaṭṭastu aṣṭaguṇajaladānenāṣṭāvaśeṣe pūrvavadubhayathaiva vyavahāraḥ | [RRĀ, R.kh., 10 69.4]
bhadraśilājatu triphalādaśamūloṣṇakvāthe nikṣipya | [RRĀ, R.kh., 10 69.5]
kevaloṣṇodake vā sthite ūrdhvaṃ vībhūte paddhapatravat sarvaṃ grāhyam | [RRĀ, R.kh., 10 69.6]
tataḥ śivāguḍikoktakrameṇa bhāvanāṃ dattvā viśodhya sālasārādinā bhāvayedyathā | [RRĀ, R.kh., 10 69.7]
sālayugmau karañjau dvau khadiraṃ candanadvayam | [RRĀ, R.kh., 10 69.8]
gardabhāṇḍo 'rjunaśceha lodhrayugmadhavāsanāḥ | [RRĀ, R.kh., 10 69.9]
śirīṣāgurukālīyapūgapūtikakarkaṭāḥ | [RRĀ, R.kh., 10 70.1]
sālasārādirapyeṣa gaṇaḥ śleṣmagadāpahaḥ | [RRĀ, R.kh., 10 70.2]
mehagulmārśaḥkuṣṭhārimedaḥpāṇḍurujāpahaḥ | [RRĀ, R.kh., 10 71.1]
ebhirdivātape śoṣyaṃ rātrau rātrau ca bhāvayet | [RRĀ, R.kh., 10 71.2]
draveṇa yāvatā dravyamekībhūyārdratāṃ vrajet | [RRĀ, R.kh., 10 72.1]
bhavet pramāṇaṃ nirdiṣṭaṃ bhiṣagbhir bhāvanāvidhau | [RRĀ, R.kh., 10 72.2]
bhaveddravyaṃ samaṃ kvāthyaṃ kvāthaṃ cāṣṭāvaśeṣitam | [RRĀ, R.kh., 10 73.1]
tenārdrasamaṃ dravyaṃ śoṣayetprabalātape | [RRĀ, R.kh., 10 73.2]
dagdhahīrakaṃ yojyaṃ nikṣipyāgnau dhmāpayitvā nirguṇḍīrasena saptavārān nirvāpya prakṣālya ca gṛhṇīyāt | [RRĀ, R.kh., 10 74]
jāyante vāmarukvāthe janapade grīṣme 'rkatāpārditāḥ | [RRĀ, R.kh., 10 75.1]
śītoṣaṇe śiśire ca guggulurasaṃ muñcanti te pañcadhā | [RRĀ, R.kh., 10 75.2]
hemābhaṃ mahiṣākṣatulyamaparaṃ tatpadmarāgopamaṃ bhṛṅgābhaṃ kumudadyutiṃ ca vidhinā grāhyā parīkṣyā tataḥ | [RRĀ, R.kh., 10 76]
vahnau jvalanti tapane vilayaṃ prayānti klidyanti koṣṇasalile payasā samānāḥ | [RRĀ, R.kh., 10 77]
grāhyāḥ śubhāḥ parihareccirakālajātān aṅgātsphuṭaṃ kharparagandhikatulyavarṇān | [RRĀ, R.kh., 10 78]
svāde svāduḥ kaṣāyatiktakaṭuko vīrye vipāke kaṭuḥ | [RRĀ, R.kh., 10 79.1]
vṛṣyo mārgaviśodhane 'tiviśadastīkṣṇo vikāśī saraḥ | [RRĀ, R.kh., 10 79.2]
sāyuṣyaḥ svaradastridoṣaśamano medhāsmṛtiśrīkaraḥ | [RRĀ, R.kh., 10 80.1]
dhanyaḥ pāpanisūdano'gnijanano hṛtkaṇṭhaśodhīpunaḥ | [RRĀ, R.kh., 10 80.2]
daśamūlakvāthe uṣṇe pūte gugguluṃ parikṣipyāloḍya ca vastrapūtaṃ vidhāya caṇḍātape viśoṣya ghṛtaṃ dattvā piṇḍitavyam | [RRĀ, R.kh., 10 81]
śaṃkhanābhiṃ tathāmlena saptavāraṃ hi bhāvayet | [RRĀ, R.kh., 10 82.1]
raudre malādikaṃ tyaktvā prakṣālya grāhayediti | [RRĀ, R.kh., 10 82.2]
varāṭīṃ takracāṅgerījambīrāṇāṃ rase śubhe | [RRĀ, R.kh., 10 83.1]
prakṣipya bhāvayettāvadyāvacchuklā na paśyati | [RRĀ, R.kh., 10 83.2]
paścāduddhṛtya gṛhṇīyād varāṭīṃ śuddhimāgatām | [RRĀ, R.kh., 10 84]
bhaumikaṃ jalam ādāya muktāṃ ca vyuṣitāmapi | [RRĀ, R.kh., 10 85.1]
tyaktvā malādikāṃ tāṃ ca prakṣālya grāhayediti | [RRĀ, R.kh., 10 85.2]
{RRĀ, Ras.kh.}
{RRĀ, Ras.kh., 1}
kaliṅgakāravallyamlatailakūṣmāṇḍarājikāḥ jayati sa rasarājo mṛtyuśaṅkāpahārī sakalaguṇanidhānaṃ kāyakalpādhikārī | [RRĀ, Ras.kh., 1 1.1]
valipalitavināśaṃ sevito vīryavṛddhiṃ sthiram api kurute yaḥ kāminīnāṃ prasaṅgam | [RRĀ, Ras.kh., 1 1.2]
athātaḥ sampravakṣyāmi dehasiddhiṃ suśobhanām | [RRĀ, Ras.kh., 1 2.1]
yasyāḥ siddhau manuṣyāṇāṃ jāyante sarvasiddhayaḥ | [RRĀ, Ras.kh., 1 2.2]
na dehena vinā kiṃcid iṣṭam asti jagattraye | [RRĀ, Ras.kh., 1 3.1]
tasmāt sarvaprayatnena tasmin yatno vidhīyatām | [RRĀ, Ras.kh., 1 3.2]
śubhanakṣatradivase vamane recane kṛte | [RRĀ, Ras.kh., 1 4.1]
tato viśeṣaśuddhyarthaṃ ketakīstanajaṃ dravam | [RRĀ, Ras.kh., 1 4.2]
tridinaṃ kuḍavaikaikaṃ loṇadoṣaharaṃ pibet | [RRĀ, Ras.kh., 1 5.1]
viḍaṅgaṃ ca vacā kuṣṭhaṃ ketakīstanasaṃyutam | [RRĀ, Ras.kh., 1 5.2]
kvathitaṃ tridinaṃ pītam amladoṣaharaṃ param | [RRĀ, Ras.kh., 1 6.1]
śyāmāvahniviḍaṅgāni tryūṣaṇaṃ triphalā vṛṣaḥ | [RRĀ, Ras.kh., 1 6.2]
saindhavaṃ devadāruś ca mustā caitat samaṃ samam | [RRĀ, Ras.kh., 1 7.1]
ghṛtair lehyaṃ tu karṣaikaṃ saptāhāt sarvadoṣajit | [RRĀ, Ras.kh., 1 7.2]
evaṃ viśuddhadehas tu pūjayed devatāṃ gurum | [RRĀ, Ras.kh., 1 8.1]
kumārīṃ yoginīcakraṃ tataḥ kuryād rasāyanam | [RRĀ, Ras.kh., 1 8.2]
nirvāte bhūgṛhe vātha bāhyacintāvivarjitaḥ | [RRĀ, Ras.kh., 1 9.1]
jitendriyo jitakrodhaḥ kṣīraśālyannabhug bhavet | [RRĀ, Ras.kh., 1 9.2]
ṣaṣṭyodanaṃ yavānnaṃ ca godhūmaṃ mudgayūṣakam | [RRĀ, Ras.kh., 1 10.1]
jāṅgalaṃ bhakṣayen māṃsaṃ kevalaṃ kṣīram eva vā | [RRĀ, Ras.kh., 1 10.2]
balānnaṃ vātha bhuñjīta śākaloṇavivarjitam | [RRĀ, Ras.kh., 1 11.1]
abhyaṅgaṃ mastunā kuryāt snānaṃ caiva sukhāmbunā | [RRĀ, Ras.kh., 1 11.2]
kākinīṃ strīṃ bhajen nityaṃ svānukūlāṃ suyauvanām | [RRĀ, Ras.kh., 1 12.1]
rasendre bhakṣyamāṇe tu kāmāndho jāyate naraḥ | [RRĀ, Ras.kh., 1 12.2]
maithunena vinā tasya hy ajīrṇo jāyate rasaḥ | [RRĀ, Ras.kh., 1 13.1]
ajīrṇe kampadāhārtī hikkā mūrchā jvaro 'ratiḥ | [RRĀ, Ras.kh., 1 13.2]
kāsaśvāsārucicchardibhramamohā bhavanti hi | [RRĀ, Ras.kh., 1 14.1]
seveta subhagāṃ tasmād durbhagāṃ parivarjayet | [RRĀ, Ras.kh., 1 14.2]
abhyaṅgaṃ kaṭutailena kāñjikaṃ madirāṃ dadhi | [RRĀ, Ras.kh., 1 15.1]
kaliṅgakāravallyamlatailakūṣmāṇḍarājikāḥ | [RRĀ, Ras.kh., 1 15.2]
bilvachatrākavārtākavidalaṃ kākamācikām | [RRĀ, Ras.kh., 1 16.1]
mūlakaṃ laśunaṃ tīkṣṇaṃ śītam uṣṇaṃ ca varjayet | [RRĀ, Ras.kh., 1 16.2]
rātrau jāgaraṇaṃ tyājyaṃ divāsvāpaṃ ca maithunam | [RRĀ, Ras.kh., 1 17.1]
kalahodvegacintāś ca śokaṃ caiva vivarjayet | [RRĀ, Ras.kh., 1 17.2]
āvarjanād bhavecchūlaṃ nidrālasyaṃ jvaro 'ratiḥ | [RRĀ, Ras.kh., 1 18.1]
tryahaṃ pibet tatpraśāntyai vāriṇā karkaṭīphalam | [RRĀ, Ras.kh., 1 18.2]
śuṇṭhīsaindhavacūrṇaṃ vā mātuluṅgāmlakair lihet | [RRĀ, Ras.kh., 1 19.1]
sauvarcalaṃ gavāṃ mūtraiḥ pibed vā tatpraśāntaye | [RRĀ, Ras.kh., 1 19.2]
vandhyākarkoṭakīṃ puṅkhāṃ pātālagaruḍīṃ jalaiḥ | [RRĀ, Ras.kh., 1 20.1]
kvāthayed aṣṭaguṇitais tadaṣṭāṃśaṃ sasaindhavam | [RRĀ, Ras.kh., 1 20.2]
pibet sarvavikāraghnaṃ tridinaṃ śivabhāṣitam | [RRĀ, Ras.kh., 1 21.1]
mūlaṃ vā kāravallyutthaṃ saindhavaṃ vā gavāṃ jalaiḥ | [RRĀ, Ras.kh., 1 21.2]
tridinaṃ karṣamātraṃ tu pibet sarvavikārajit | [RRĀ, Ras.kh., 1 22.1]
apathyaśīlinām etat kathitaṃ rasasevinām | [RRĀ, Ras.kh., 1 22.2]
amum eva vidhiṃ kuryād rasāyanavidhau kila | [RRĀ, Ras.kh., 1 23.1]
amṛtaṃ vidhisaṃyuktaṃ vidhihīnaṃ tu tad viṣam | [RRĀ, Ras.kh., 1 23.2]
cāturjātakakarpūrakaṅkolaṃ kaṭukīphalam | [RRĀ, Ras.kh., 1 24.1]
khādet tāmbūlasaṃyuktaṃ rasasaṃkrāmaṇe hitam | [RRĀ, Ras.kh., 1 24.2]
athātra vakṣyate samyag ādau pāradamāraṇam | [RRĀ, Ras.kh., 1 25.1]
samukhasya rasendrasya vāsanāmukhitasya vā | [RRĀ, Ras.kh., 1 25.2]
krameṇa jārayet svarṇaṃ samāṃśaṃ pūrvavat tataḥ | [RRĀ, Ras.kh., 1 26.1]
tattulyaṃ gandhakaṃ tasmin dattvā divyauṣadhidravaiḥ | [RRĀ, Ras.kh., 1 26.2]
mardayet tridinaṃ khalve mūṣāyāṃ cāndhitaṃ tataḥ | [RRĀ, Ras.kh., 1 27.1]
karīṣāgnau divārātraṃ trirātraṃ vā tuṣāgninā | [RRĀ, Ras.kh., 1 27.2]
sveditaṃ mardayed bhūyo bījair divyauṣadhodbhavaiḥ | [RRĀ, Ras.kh., 1 28.1]
tulyaṃ khalve caturyāmaṃ vajramūṣāndhitaṃ dhamet | [RRĀ, Ras.kh., 1 28.2]
bhasmasūtaṃ bhavet tadvai yojyaṃ sarvarasāyane | [RRĀ, Ras.kh., 1 29.1]
śuddhasūtaṃ samaṃ svarṇaṃ yāmam amlair vimardayet | [RRĀ, Ras.kh., 1 29.2]
prakṣālya grāhayet piṣṭīṃ piṣṭyardhaṃ śuddhagandhakam | [RRĀ, Ras.kh., 1 30.1]
gandhārdhaṃ ṭaṅkaṇaṃ dattvā sarvatulyāṃ haridrikām | [RRĀ, Ras.kh., 1 30.2]
{RRĀ, Ras.kh., 2}
dharmajñaiḥ śivavatsalair nirjarair bhūpair mahāsādhakaiḥ samyagdivyarasāyanena satataṃ kalpāntasīmāvadhi | [RRĀ, Ras.kh., 2 1.1]
rakṣyaṃ gātram anantapuṇyanicaye muktiś ca yasmād bhavet tad vakṣye paramādbhutaṃ sukhakaraṃ sāmrājyadaṃ dhīmatām | [RRĀ, Ras.kh., 2 1.2]
abhrakaṃ bhakṣayed ādau māritaṃ cāmṛtīkṛtam | [RRĀ, Ras.kh., 2 2.1]
māsaikaṃ niṣkaniṣkaṃ vai kṣetrīkaraṇahetave | [RRĀ, Ras.kh., 2 2.2]
yasmād abhraṃ rasakṣetraṃ tataḥ kuryād rasāyanam | [RRĀ, Ras.kh., 2 3.1]
akṣetrīkaraṇe sūto hy amṛto viṣatāṃ vrajet | [RRĀ, Ras.kh., 2 3.2]
phalasiddhiḥ kutas tasya subījasyoṣare yathā | [RRĀ, Ras.kh., 2 4.1]
vajrapāradayor bhasma samabhāgaṃ prakalpayet | [RRĀ, Ras.kh., 2 4.2]
sūtapādaṃ mṛtaṃ svarṇaṃ sarvaṃ mardyaṃ dināvadhi | [RRĀ, Ras.kh., 2 5.1]
haṃsapādyā dravair eva tadgolaṃ cāndhitaṃ puṭet | [RRĀ, Ras.kh., 2 5.2]
arkakṣīraiḥ punar mardyaṃ tadvad gajapuṭe pacet | [RRĀ, Ras.kh., 2 6.1]
bhakṣayet sarṣapavṛddhaṃ yāvan māṣaṃ vivardhayet | [RRĀ, Ras.kh., 2 6.2]
śaraṇyaḥ sādhakānāṃ tu raso 'yaṃ vajrapañjaraḥ | [RRĀ, Ras.kh., 2 7.1]
citrakārdrakasindhūtthamṛtatīkṣṇasuvarcalam | [RRĀ, Ras.kh., 2 7.2]
samaṃ sarvaṃ sadā cānu bhakṣyaṃ syāt krāmaṇe hitam | [RRĀ, Ras.kh., 2 8.1]
māsaṣaṭkaprayogeṇa jīved ācandratārakam | [RRĀ, Ras.kh., 2 8.2]
valīpalitanirmukto divyakāyo mahābalaḥ | [RRĀ, Ras.kh., 2 9.1]
mṛtasūtād dvādaśāṃśaṃ mṛtaṃ vajraṃ prakalpayet | [RRĀ, Ras.kh., 2 9.2]
dvābhyāṃ tulyaṃ mṛtaṃ kāntaṃ kāntatulyaṃ mṛtābhrakam | [RRĀ, Ras.kh., 2 10.1]
tat sarvaṃ bhṛṅgajair drāvair marditaṃ bhāvayet tryaham | [RRĀ, Ras.kh., 2 10.2]
tryahaṃ gokṣurakadrāvaiḥ kṣaudrair māṣaṃ tato lihet | [RRĀ, Ras.kh., 2 11.1]
raso vajreśvaro nāma vajrakāyakaro nṛṇām | [RRĀ, Ras.kh., 2 11.2]
caturmāsair jarāṃ hanti jīved brahmadinaṃ kila | [RRĀ, Ras.kh., 2 12.1]
bhṛṅgarājasya pañcāṅgaṃ cūrṇayet triphalāsamam | [RRĀ, Ras.kh., 2 12.2]
palaikaṃ madhunā lehyaṃ krāmakaṃ paramaṃ rase | [RRĀ, Ras.kh., 2 13.1]
vajrasūtābhrahemnāṃ tu bhasma śuddhaṃ tu mākṣikam | [RRĀ, Ras.kh., 2 13.2]
tulyaṃ saptadinaṃ mardyaṃ divyauṣadhirasair dṛḍham | [RRĀ, Ras.kh., 2 14.1]
ruddhvā taṃ tridinaṃ pacyād vālukāyantragaṃ punaḥ | [RRĀ, Ras.kh., 2 14.2]
uddhṛtya tridinaṃ bhāvyaṃ bhṛṅgasarpākṣijair dravaiḥ | [RRĀ, Ras.kh., 2 15.1]
māṣaikaṃ madhusarpirbhyāṃ vajradhārārasaṃ lihet | [RRĀ, Ras.kh., 2 15.2]
māsaṣaṭkaprayogeṇa rudratulyo bhaven naraḥ | [RRĀ, Ras.kh., 2 16.1]
valīpalitanirmukto vāyuvego mahābalaḥ | [RRĀ, Ras.kh., 2 16.2]
punarnavābhṛṅgatilavājigandhāḥ samāṃśakāḥ | [RRĀ, Ras.kh., 2 17.1]
sarvatulyā sitā yojyā cūrṇitaṃ bhakṣayet palam | [RRĀ, Ras.kh., 2 17.2]
suvarṇaṃ pāradaṃ kāntaṃ mṛtaṃ sarvaṃ samaṃ bhavet | [RRĀ, Ras.kh., 2 18.1]
śatāvaryāḥ śiphādrāvair bhāvayed divasatrayam | [RRĀ, Ras.kh., 2 18.2]
tridinaṃ triphalākvāthair bhṛṅgadrāvair dinatrayam | [RRĀ, Ras.kh., 2 19.1]
bhāvitaṃ madhusarpirbhyāṃ bhakṣayed bhairavaṃ rasam | [RRĀ, Ras.kh., 2 19.2]
māṣaikaikaṃ varṣamātraṃ jīvec candrārkatārakam | [RRĀ, Ras.kh., 2 20.1]
mūlacūrṇaṃ śatāvaryāḥ kṛṣṇājapayasā yutam | [RRĀ, Ras.kh., 2 20.2]
palaikaikaṃ pibec cānu krāmakaṃ paramaṃ hitam | [RRĀ, Ras.kh., 2 21.1]
rasabhasma samaṃ gandhaṃ śilājatvamlavetasam | [RRĀ, Ras.kh., 2 21.2]
yāmaikaṃ mardayet sarvaṃ madhusarpiryutaṃ lihet | [RRĀ, Ras.kh., 2 22.1]
niṣkaikaikaṃ varṣamātraṃ śilāvīro mahārasaḥ | [RRĀ, Ras.kh., 2 22.2]
jarākālaṃ nihanty āśu jīved varṣaśatatrayam | [RRĀ, Ras.kh., 2 23.1]
palārdhaṃ musalīcūrṇaṃ bhṛṅgarājarasaiḥ pibet | [RRĀ, Ras.kh., 2 23.2]
dhātrīphalarasair vātha krāmakaṃ hy anupānakam | [RRĀ, Ras.kh., 2 24.1]
meghanādadravair mardyaṃ śuddhasūtaṃ dinatrayam | [RRĀ, Ras.kh., 2 24.2]
viḍaṅgaṃ dviniśaṃ vyoṣaṃ samaṃ cūrṇaṃ prakalpayet | [RRĀ, Ras.kh., 2 25.1]
āragvadhasya mūlaṃ tu cūrṇasya dviguṇaṃ bhavet | [RRĀ, Ras.kh., 2 25.2]
cūrṇasya dviguṇaṃ cājyaṃ kṣaudraṃ caiva caturguṇam | [RRĀ, Ras.kh., 2 26.1]
sarvaṃ pūrvarase kṣiptvā mṛdvagnau cālayat pacet | [RRĀ, Ras.kh., 2 26.2]
tatpiṇḍaṃ karṣam ekaikaṃ bhakṣayed amṛtārṇavaḥ | [RRĀ, Ras.kh., 2 27.1]
varṣamātrāñ jarāṃ hanti jīved varṣaśatatrayam | [RRĀ, Ras.kh., 2 27.2]
vākucīcūrṇakarṣaikaṃ dhātrīphalarasaiḥ pibet | [RRĀ, Ras.kh., 2 28.1]
pāradād dviguṇaṃ gandhaṃ śuddhaṃ sarvaṃ vimardayet | [RRĀ, Ras.kh., 2 28.2]
muṇḍyārdrakarasaiḥ khalve trisaptāhaṃ punaḥ punaḥ | [RRĀ, Ras.kh., 2 29.1]
etat tulyaṃ śuddhatāmraṃ sampuṭe tan nirodhayet | [RRĀ, Ras.kh., 2 29.2]
veṣṭayed vastrakhaṇḍena vajramṛttikayā bahiḥ | [RRĀ, Ras.kh., 2 30.1]
liptvā viśoṣayet taṃ vai samyag gajapuṭe pacet | [RRĀ, Ras.kh., 2 30.2]
uddhṛtya sampuṭaṃ cūrṇyaṃ devadālyā dravais tryaham | [RRĀ, Ras.kh., 2 31.1]
bhaṅgīpunarnavādrāvaiḥ pṛthagbhāvyaṃ tryahaṃ tryaham | [RRĀ, Ras.kh., 2 31.2]
tattulyaṃ nāgarāc cūrṇaṃ kṣiptvā madhvājyasaṃyutam | [RRĀ, Ras.kh., 2 32.1]
lihen māṣadvayaṃ nityaṃ yāvat saṃvatsarāvadhi | [RRĀ, Ras.kh., 2 32.2]
raso 'yam udayādityo jarāmṛtyuharaḥ paraḥ | [RRĀ, Ras.kh., 2 33.1]
punarnavādevadālībhṛṅgacūrṇaṃ samaṃ samam | [RRĀ, Ras.kh., 2 33.2]
madhvājyābhyāṃ lihet karṣam anu syāt krāmaṇaṃ param | [RRĀ, Ras.kh., 2 34.1]
pārado gaganaṃ kāntaṃ tīkṣṇaṃ ca māritaṃ samam | [RRĀ, Ras.kh., 2 34.2]
bhṛṅgadhātrīphaladrāvaiś chāyāyāṃ bhāvayet tryaham | [RRĀ, Ras.kh., 2 35.1]
sitāmadhvājyakais tulyaṃ sarvaṃ bhāṇḍe nirodhayet | [RRĀ, Ras.kh., 2 35.2]
dhānyarāśau sthitaṃ māsaṃ tato niṣkatrayaṃ samam | [RRĀ, Ras.kh., 2 36.1]
bhakṣayec ca pibet kṣīraṃ karṣaikaṃ triphalām anu | [RRĀ, Ras.kh., 2 36.2]
rātrau śuṇṭhīṃ kaṇāṃ khāded varṣaikād amaro bhavet | [RRĀ, Ras.kh., 2 37.1]
jīved brahmadinaṃ vīraḥ syād raso gaganeśvaraḥ | [RRĀ, Ras.kh., 2 37.2]
vaṭakṣīrais tryahaṃ mardyaṃ gandhaṃ śuddharasaṃ samam | [RRĀ, Ras.kh., 2 38.1]
vaṭakāṣṭhāgninā pacyān mṛtpātre yāmapañcakam | [RRĀ, Ras.kh., 2 38.2]
kṣipan kṣipan vaṭakṣīraṃ tatkāṣṭhenaiva cālayet | [RRĀ, Ras.kh., 2 39.1]
samuddhṛtya tryahaṃ bhāvyaṃ devadālīdaladravaiḥ | [RRĀ, Ras.kh., 2 39.2]
uṣṇakāle tu guñjaikaṃ tāmbūlapatrasaṃyutam | [RRĀ, Ras.kh., 2 40.1]
candravṛddhyā sadā bhakṣyaṃ yāvat ṣoḍaśaguñjakam | [RRĀ, Ras.kh., 2 40.2]
cūrṇam uttaravāruṇyā vākucyā devadālijam | [RRĀ, Ras.kh., 2 41.1]
madhvājyābhyāṃ lihet karṣaṃ krāmakaṃ hy anupānakam | [RRĀ, Ras.kh., 2 41.2]
varṣamātrāj jarāṃ hanti jīved varṣaśatatrayam | [RRĀ, Ras.kh., 2 42.1]
raso vaṭeśvaro nāma vajrakāyakaro nṛṇām | [RRĀ, Ras.kh., 2 42.2]
mṛtaṃ sūtaṃ śuddhagandhaṃ triphalāṃ gugguluṃ samam | [RRĀ, Ras.kh., 2 43.1]
sarvaṃ vātāritailena miśraṃ karṣaṃ lihet sadā | [RRĀ, Ras.kh., 2 43.2]
ṣaṇmāsena jarāṃ hanti jīved brahmadinatrayam | [RRĀ, Ras.kh., 2 44.1]
tasya mūtrapurīṣeṇa śulbaṃ bhavati kāñcanam | [RRĀ, Ras.kh., 2 44.2]
ajasya vṛṣaṇaṃ pācyaṃ gavāṃ kṣīreṇa taṃ niśi | [RRĀ, Ras.kh., 2 45.1]
sitāyuktaṃ pibec cānu raso 'yam acaleśvaraḥ | [RRĀ, Ras.kh., 2 45.2]
rasaṃ vajraṃ svarṇakānte muṇḍaṃ ca māritaṃ samam | [RRĀ, Ras.kh., 2 46.1]
mākṣikaṃ gandhakaṃ śuddhaṃ sarvaṃ jambīrajair dravaiḥ | [RRĀ, Ras.kh., 2 46.2]
saptāhaṃ mardayet khalve tadgolaṃ cāndhitaṃ puṭet | [RRĀ, Ras.kh., 2 47.1]
bhūdhare dinam ekaṃ tu khyātaḥ siddharasaḥ paraḥ | [RRĀ, Ras.kh., 2 47.2]
māṣaikaṃ madhunā lehyaṃ varṣān mṛtyujarāpaham | [RRĀ, Ras.kh., 2 48.1]
divyakāyo naraḥ siddho bhaved viṣṇuparākramaḥ | [RRĀ, Ras.kh., 2 48.2]
śvetapaunarnavaṃ mūlaṃ kṣīrapiṣṭaṃ sadā pibet | [RRĀ, Ras.kh., 2 49.1]
bhakṣayed vā sitā sārdhaṃ krāmakaṃ parame rase | [RRĀ, Ras.kh., 2 49.2]
mṛtasūtasya dviguṇaṃ śuddhaṃ gandhaṃ vimiśrayet | [RRĀ, Ras.kh., 2 50.1]
dinaikaṃ kanyakādrāvair mardayitvā nirodhayet | [RRĀ, Ras.kh., 2 50.2]
dinaikaṃ madhunā pacyān niṣkaikaṃ madhunā lihet | [RRĀ, Ras.kh., 2 51.1]
gandhāmṛto raso nāma vatsarān mṛtyujid bhavet | [RRĀ, Ras.kh., 2 51.2]
samūlaṃ bhṛṅgarājaṃ tu chāyāśuṣkaṃ vicūrṇayet | [RRĀ, Ras.kh., 2 52.1]
tatsamaṃ triphalācūrṇaṃ sarvatulyā sitā bhavet | [RRĀ, Ras.kh., 2 52.2]
ekīkṛtya palaikaikaṃ bhakṣayed anupānakam | [RRĀ, Ras.kh., 2 53.1]
pāradābhraṃ mṛtaṃ tulyaṃ dvābhyāṃ tulyaṃ tu gandhakam | [RRĀ, Ras.kh., 2 53.2]
tat sarvaṃ bhṛṅgajair drāvair mardayed dinasaptakam | [RRĀ, Ras.kh., 2 54.1]
ṣaḍvāraṃ cāṅkulītailair bhāvayitvātha bhakṣayet | [RRĀ, Ras.kh., 2 54.2]
māṣamātraṃ tu varṣaikaṃ raso 'yaṃ kālakaṇṭakaḥ | [RRĀ, Ras.kh., 2 55.1]
piṣṭvā karañjapatrāṇi gavāṃ kṣīraiḥ pibed anu | [RRĀ, Ras.kh., 2 55.2]
jarāmṛtyuvinirmukto jīved brahmadinaṃ naraḥ | [RRĀ, Ras.kh., 2 56.1]
mṛtasūtābhrakaṃ kāntaṃ viṣaṃ tāpyaṃ śilājatu | [RRĀ, Ras.kh., 2 56.2]
tulyāṃśaṃ madhusarpirbhyāṃ lihed guñjātrayaṃ sadā | [RRĀ, Ras.kh., 2 57.1]
ṣaṇmāsena jarāṃ hanti jīved brahmadinaṃ naraḥ | [RRĀ, Ras.kh., 2 57.2]
aśvagandhāmūlacūrṇaṃ saptabhāgaghṛtaiḥ samam | [RRĀ, Ras.kh., 2 58.1]
bhāgāṣṭakaṃ guḍaṃ tasmin kṣiped bhāgaṃ ca pippalīm | [RRĀ, Ras.kh., 2 58.2]
mṛdvagninā ca tat sarvaṃ piṇḍitaṃ bhakṣayet palam | [RRĀ, Ras.kh., 2 59.1]
krāmakaṃ hy amṛteśasya rasarājasya siddhaye | [RRĀ, Ras.kh., 2 59.2]
triguṇaṃ śuddhasūtasya yojayec chuddhagandhakam | [RRĀ, Ras.kh., 2 60.1]
lohaparpaṭikācūrṇaṃ sūtatulyaṃ vinikṣipet | [RRĀ, Ras.kh., 2 60.2]
snuhyarkapayasā mardyaṃ tat sarvaṃ divasatrayam | [RRĀ, Ras.kh., 2 61.1]
tac chuṣkaṃ cāndhitaṃ pacyāt karīṣāgnau divāniśam | [RRĀ, Ras.kh., 2 61.2]
tataś ca ṭaṅkaṇaṃ kācaṃ dattvā ruddhvā dhamed dṛḍham | [RRĀ, Ras.kh., 2 62.1]
guñjaikaṃ madhunā khāded rasavīro mahārasaḥ | [RRĀ, Ras.kh., 2 62.2]
abdaikena jarāṃ hanti jīved ācandratārakam | [RRĀ, Ras.kh., 2 63.1]
musalīmūlacūrṇaṃ tu guñjāpatradravaiḥ pibet | [RRĀ, Ras.kh., 2 63.2]
chāgīmūtreṇa vā taṃ vai karṣaikaṃ krāmakaṃ param | [RRĀ, Ras.kh., 2 64.1]
mṛtasūtasamaṃ gandhaṃ kākamācyā dravair dinam | [RRĀ, Ras.kh., 2 64.2]
marditaṃ cāndhitaṃ pacyāt karīṣāgnau divāniśam | [RRĀ, Ras.kh., 2 65.1]
divyauṣadhadaladrāvair dinaṃ mardyaṃ tam andhayet | [RRĀ, Ras.kh., 2 65.2]
dhmātaṃ tasmāt samuddhṛtya tattulyaṃ hāṭakaṃ mṛtam | [RRĀ, Ras.kh., 2 66.1]
ekīkṛtya ghṛtair lehyaṃ māṣaikaṃ vatsarāvadhi | [RRĀ, Ras.kh., 2 66.2]
jarāṃ mṛtyuṃ nihanty āśu satyaṃ kāñcāyano rasaḥ | [RRĀ, Ras.kh., 2 67.1]
kākamācīdravair bhāvyaṃ cūrṇaṃ dhātrīphalodbhavam | [RRĀ, Ras.kh., 2 67.2]
madhunā bhakṣayet karṣam anu syāt krāmakaṃ param | [RRĀ, Ras.kh., 2 68.1]
mṛtasūtābhrakaṃ gandhaṃ tulyaṃ saptadināvadhi | [RRĀ, Ras.kh., 2 68.2]
śigrumūladravair mardyaṃ tadgolaṃ bhāṇḍamadhyagam | [RRĀ, Ras.kh., 2 69.1]
ruddhvā pacyāl laghutvena śākakāṣṭhair dināvadhi | [RRĀ, Ras.kh., 2 69.2]
parānando raso nāma ghṛtair niṣkaṃ sadā lihet | [RRĀ, Ras.kh., 2 70.1]
dinaikaṃ triphalākvāthaiḥ kuṣṭhaṃ samyag vipācayet | [RRĀ, Ras.kh., 2 70.2]
tac chuṣkaṃ cūrṇitaṃ karṣaṃ madhvājyābhyāṃ lihed anu | [RRĀ, Ras.kh., 2 71.1]
saṃvatsaraprayogeṇa jīved ācandratārakam | [RRĀ, Ras.kh., 2 71.2]
mṛtasūtābhrakaṃ tulyaṃ mṛtalohaṃ tayoḥ samam | [RRĀ, Ras.kh., 2 72.1]
lohāṃśaṃ śodhitaṃ gandhaṃ bhāvayed dinasaptakam | [RRĀ, Ras.kh., 2 72.2]
tat sarvaṃ triphalākvāthair bhṛṅgaśigrukacitrakaiḥ | [RRĀ, Ras.kh., 2 73.1]
dravaiḥ pṛthak pṛthag bhāvyaṃ saptadhā saptadhā kramāt | [RRĀ, Ras.kh., 2 73.2]
saptadhā kaṭukīkvāthair bhāvitaṃ cūrṇayet punaḥ | [RRĀ, Ras.kh., 2 74.1]
cūrṇatulyaṃ kaṇācūrṇaṃ purātanaguḍaiḥ samaiḥ | [RRĀ, Ras.kh., 2 74.2]
sarvamekīkṛtaṃ khāden niṣkaikaṃ vatsarāvadhi | [RRĀ, Ras.kh., 2 75.1]
mahākālo raso nāma jarākālabhayaṃkaraḥ | [RRĀ, Ras.kh., 2 75.2]
tilakoraṇṭapattrāṇi guḍena bhakṣayedanu | [RRĀ, Ras.kh., 2 76.1]
mṛtapāradasaṃtulyaṃ lohaparpaṭakaṃ bhavet | [RRĀ, Ras.kh., 2 76.2]
triguṇaṃ gandhakaṃ sūtātsarvaṃ divyauṣadhadravaiḥ | [RRĀ, Ras.kh., 2 77.1]
marditaṃ taddinaṃ ruddhvā dhmāto baddho bhavedrasaḥ | [RRĀ, Ras.kh., 2 77.2]
tasmin pādaṃ mṛtaṃ svarṇaṃ kṣiptvā vahnyārdrakadravaiḥ | [RRĀ, Ras.kh., 2 78.1]
mardyaṃ yāmaṃ vicūrṇyātha vyoṣajīrakasaindhavaiḥ | [RRĀ, Ras.kh., 2 78.2]
tulyaṃ pūrvarasaṃ tulyaṃ niṣkaikaikaṃ ca bhakṣayet | [RRĀ, Ras.kh., 2 79.1]
jarāmṛtyuṃ nihantyāśu hemaparpaṭako rasaḥ | [RRĀ, Ras.kh., 2 79.2]
aśvagandhāsamāṃ yaṣṭiṃ dhātrīphalarasairdinam | [RRĀ, Ras.kh., 2 80.1]
bhāvitāṃ lehayetkṣaudraiḥ palaikāṃ krāmakaṃ param | [RRĀ, Ras.kh., 2 80.2]
svarṇatārārkakāntaṃ ca tīkṣṇaṃ vā māritaṃ samam | [RRĀ, Ras.kh., 2 81.1]
kṛṣṇābhrasattvamākṣīkaṃ pratyekaṃ svarṇatulyakam | [RRĀ, Ras.kh., 2 81.2]
tatsarvaṃ cāndhitaṃ dhāmyaṃ tatkhoṭaṃ mṛtapāradam | [RRĀ, Ras.kh., 2 82.1]
samaṃ sūtānmṛtaṃ vajraṃ pādāṃśaṃ tatra yojayet | [RRĀ, Ras.kh., 2 82.2]
sarvaṃ jambīrajairdrāvaistaptakhalve vimardayet | [RRĀ, Ras.kh., 2 83.1]
dinaikaṃ taṃ nirudhyātha bhūdhare pāvayed dinam | [RRĀ, Ras.kh., 2 83.2]
uddhṛtya gandhakaṃ tulyaṃ dattvā ruddhvā dhamed drutam | [RRĀ, Ras.kh., 2 84.1]
taccūrṇaṃ madhunājyena māṣamātraṃ lihetsadā | [RRĀ, Ras.kh., 2 84.2]
rasaḥ śrīkaṇṭhanāmāyaṃ khecaratvaṃ prayacchati | [RRĀ, Ras.kh., 2 85.1]
saṃvatsaraprayogena jīvetkalpāntameva ca | [RRĀ, Ras.kh., 2 85.2]
tasya mūtrapurīṣābhyāṃ sarvalohāni kāñcanam | [RRĀ, Ras.kh., 2 86.1]
palaikaṃ gandhakaṃ kṣīraiḥ krāmakaṃ cānu pāyayet | [RRĀ, Ras.kh., 2 86.2]
śuddhatāmrasya bhāgaikaṃ dviṣaṭ śuddharasasya ca | [RRĀ, Ras.kh., 2 87.1]
trayaṃ bhūnāgasattvasya bhāgamekatra vārayet | [RRĀ, Ras.kh., 2 87.2]
sarvaṃ mardyaṃ taptakhalve jambīrāṇāṃ dravairdinam | [RRĀ, Ras.kh., 2 88.1]
tatsarvaṃ kacchape yantre kṣiptvā tatraiva gandhakam | [RRĀ, Ras.kh., 2 88.2]
kāsamardarasaiḥ piṣṭaṃ tulyaṃ dattvā nirudhya ca | [RRĀ, Ras.kh., 2 89.1]
yāvaj jīrṇaṃ puṭe pacyād evaṃ ṣaḍguṇagandhakam | [RRĀ, Ras.kh., 2 89.2]
jārayetkramayogena samuddhṛtyātha mardayet | [RRĀ, Ras.kh., 2 90.1]
yāmaṃ jambīrajairdrāvaistato niścandramabhrakam | [RRĀ, Ras.kh., 2 90.2]
amlavetasasaṃtulyaṃ marditaṃ dāpayedrase | [RRĀ, Ras.kh., 2 91.1]
ṣoḍaśāṃśaṃ taptakhalve caṇakāmlaṃ ca tālakam | [RRĀ, Ras.kh., 2 91.2]
kāsīsaṃ ca daśāṃśena dattvā mardyaṃ dināvadhi | [RRĀ, Ras.kh., 2 92.1]
tatsarvaṃ pakvamūṣāyāṃ kṣiptvā vastreṇa bandhayet | [RRĀ, Ras.kh., 2 92.2]
dolāyantre sāranāle tryahaṃ laghvagninā pacet | [RRĀ, Ras.kh., 2 93.1]
uddhṛtya kṣālayeduṣṇaiḥ kāñjikairjīryate yadi | [RRĀ, Ras.kh., 2 93.2]
ajīrṇaṃ cetpacedyantre kacchapākhye viḍānvitam | [RRĀ, Ras.kh., 2 94.1]
eva punaḥ punarjāryaṃ gaganaṃ sūtatulyakam | [RRĀ, Ras.kh., 2 94.2]
śikhipittapraliptāni svarṇapattrāṇi tasya vai | [RRĀ, Ras.kh., 2 95.1]
catuḥṣaṣṭyaṃśayogena dattvā khalve vimardayet | [RRĀ, Ras.kh., 2 95.2]
svedayetpūrvavadyantre jīrṇe svarṇaṃ ca dāpayet | [RRĀ, Ras.kh., 2 96.1]
ityevaṃ ṣoḍaśāṃśaṃ tu svarṇaṃ jāryaṃ rasasya vai | [RRĀ, Ras.kh., 2 96.2]
tato jāryaṃ mṛtaṃ vajraṃ ṣoḍaśāṃśaṃ ca hemavat | [RRĀ, Ras.kh., 2 97.1]
tālakāsīsajambīrayuktaṃ mardyaṃ ca tatparam | [RRĀ, Ras.kh., 2 97.2]
tato divyauṣadhadrāvaistaṃ sūtaṃ mardayet tryaham | [RRĀ, Ras.kh., 2 98.1]
vajramūṣāndhitaṃ dhāmyaṃ baddhaṃ syāc cūrṇayetpunaḥ | [RRĀ, Ras.kh., 2 98.2]
madhuśarkarayā sārdhaṃ guñjāmātraṃ ca bhakṣayet | [RRĀ, Ras.kh., 2 99.1]
rasaḥ khecarabaddho'yaṃ ṣaṇmāsān mṛtyujid bhavet | [RRĀ, Ras.kh., 2 99.2]
valīpalitanirmukto mahābalaparākramaḥ | [RRĀ, Ras.kh., 2 100.1]
saptāhaṃ bhṛṅgajairdrāvair nīlamuṇḍīphalatrayam | [RRĀ, Ras.kh., 2 100.2]
bhāvayenmadhusarpirbhyāṃ karṣamātraṃ lihedanu | [RRĀ, Ras.kh., 2 101.1]
śuddhasūtaṃ dvidhā gandhaṃ kuryātkhalvena kañjalam | [RRĀ, Ras.kh., 2 101.2]
tayostulyaṃ kāntacūrṇaṃ tīkṣṇaṃ vā muṇḍameva vā | [RRĀ, Ras.kh., 2 102.1]
sarvamekīkṛtaṃ khalve mardayetkanyakādravaiḥ | [RRĀ, Ras.kh., 2 102.2]
dinaikaṃ golakaṃ kṛtvā tāmrapātre niveśayet | [RRĀ, Ras.kh., 2 103.1]
ācchādyairaṇḍapattraistu yāmārdhe'tyuṣṇatāṃ vrajet | [RRĀ, Ras.kh., 2 103.2]
dhānyarāśau nyasettaṃ tu dvidinānte samuddharet | [RRĀ, Ras.kh., 2 104.1]
kanyābhṛṅgīkākamācīmuṇḍīnirguṇḍīcitrakam | [RRĀ, Ras.kh., 2 104.2]
koraṇṭavākucībrāhmīsahadevīpunarnavāḥ | [RRĀ, Ras.kh., 2 105.1]
śālmalīvijayādhūrtā dravaireṣāṃ pṛthakpṛthak | [RRĀ, Ras.kh., 2 105.2]
saptadhā saptadhā bhāvyaṃ saptadhā triphalodbhavaiḥ | [RRĀ, Ras.kh., 2 106.1]
kaṣāyairbhāvitaṃ cūrṇyaṃ jātīphalalavaṃgakam | [RRĀ, Ras.kh., 2 106.2]
trikaṭu triphalā cailā cūrṇayen navakaṃ samam | [RRĀ, Ras.kh., 2 107.1]
taccūrṇaṃ pūrvacūrṇaṃ ca samaṃ kṣaudreṇa karṣakam | [RRĀ, Ras.kh., 2 107.2]
varṣaikaṃ lehayen nityaṃ jarākālapraśāntaye | [RRĀ, Ras.kh., 2 108.1]
svayamagniraso nāma siddhānāṃ sumukhāgataḥ | [RRĀ, Ras.kh., 2 108.2]
tilāśvagandhayoścūrṇaṃ palārdhaṃ madhunā lihet | [RRĀ, Ras.kh., 2 109.1]
nirguṇḍī nīlikā vajrī brahmadaṇḍī tridaṇḍikā | [RRĀ, Ras.kh., 2 109.2]
śatapuṣpā mudgaparṇī śvetārko vānarī jayā | [RRĀ, Ras.kh., 2 110.1]
peṭārīkṛṣṇadhattūravijayākṣīrakandakam | [RRĀ, Ras.kh., 2 110.2]
etaiḥ samastairvyastairvā dravyairmardyaṃ dinatrayam | [RRĀ, Ras.kh., 2 111.1]
śuddhasūtaṃ taptakhalve tatkalkaṃ kṣīrakandake | [RRĀ, Ras.kh., 2 111.2]
vajrakande'thavā ruddhvā tanmajjābhirmṛdā punaḥ | [RRĀ, Ras.kh., 2 112.1]
taṃ kandaṃ vajramūṣāyāṃ ruddhvā laghupuṭe pacet | [RRĀ, Ras.kh., 2 112.2]
punarmardyaṃ punaḥ pācyamityevaṃ saptadhā kramāt | [RRĀ, Ras.kh., 2 113.1]
rasaḥ kakṣapuṭo nāma guñjaikaṃ madhunā lihet | [RRĀ, Ras.kh., 2 113.2]
jīvedbrahmadinaikaṃ tu valīpalitavarjitaḥ | [RRĀ, Ras.kh., 2 114.1]
varṣaikena na saṃdeho rasakāyo bhaven naraḥ | [RRĀ, Ras.kh., 2 114.2]
bhallātabījacūrṇaṃ ca hayagandhāmṛtāghṛtaiḥ | [RRĀ, Ras.kh., 2 115.1]
palaikaṃ bhakṣayec cānu krāmakaṃ paramaṃ hitam | [RRĀ, Ras.kh., 2 115.2]
mṛtasūtābhrakaṃ vajraṃ kāntatārārkahāṭakam | [RRĀ, Ras.kh., 2 116.1]
tīkṣṇaṃ ca tulyatulyāṃśaṃ sarveṣāṃ gandhakaṃ samam | [RRĀ, Ras.kh., 2 116.2]
sarvaṃ pālāśatailena mardayed dinasaptakam | [RRĀ, Ras.kh., 2 117.1]
mahāśaktiraso nāma kṣaudrairmāṣaṃ lihetsadā | [RRĀ, Ras.kh., 2 117.2]
ṣaṇmāsena jarāṃ hanti jīvedbrahmadinatrayam | [RRĀ, Ras.kh., 2 118.1]
vatsarāt saptakalpāni jīvatyeva na saṃśayaḥ | [RRĀ, Ras.kh., 2 118.2]
icchāvegī mahāsiddhaḥ parāśaktisamo bhavet | [RRĀ, Ras.kh., 2 119.1]
tasya mūtrapurīṣābhyāṃ tāmraṃ bhavati kāñcanam | [RRĀ, Ras.kh., 2 119.2]
pālāśabījajaṃ tailaṃ kṣaudrairlehyaṃ palāṣṭakam | [RRĀ, Ras.kh., 2 120.1]
krāmakaṃ hy anupānaṃ syāt samyakchaktyā prakāśitam | [RRĀ, Ras.kh., 2 120.2]
lohitaṃ vātha vā kṛṣṇaṃ vaikrāntaṃ māritaṃ palam | [RRĀ, Ras.kh., 2 121.1]
svarṇacūrṇapalaikaṃ ca dvipalaṃ śuddhapāradam | [RRĀ, Ras.kh., 2 121.2]
bālaraṇḍājamūtrābhyāṃ tatsarvaṃ mardayed dinam | [RRĀ, Ras.kh., 2 122.1]
śarapuṅkhā meṣaśṛṅgī sarpākṣīkaṭutumbikā | [RRĀ, Ras.kh., 2 122.2]
indravāruṇikā caiṣāṃ dravairmardyaṃ dinatrayam | [RRĀ, Ras.kh., 2 123.1]
tadgolaṃ garbhayantre tu ruddhvā pacyād dinatrayam | [RRĀ, Ras.kh., 2 123.2]
tuṣāgninā laghutvena samuddhṛtya vicūrṇayet | [RRĀ, Ras.kh., 2 124.1]
saptadhā bhṛṅgajairdrāvairbhāvitaṃ cūrṇayetpunaḥ | [RRĀ, Ras.kh., 2 124.2]
triphalātryūṣamadhvājyaiḥ samaṃ cūrṇaṃ vimiśrayet | [RRĀ, Ras.kh., 2 125.1]
māṣaikaikaṃ sadā khādedraso'yaṃ nāṭakeśvaraḥ | [RRĀ, Ras.kh., 2 125.2]
sarvarogajarāmṛtyūn vatsarānnāśayatyalam | [RRĀ, Ras.kh., 2 126.1]
divyatejā mahākāyo jīvedācandratārakam | [RRĀ, Ras.kh., 2 126.2]
mūlatvacaṃ brahmavṛkṣācchāyāśuṣkāṃ vicūrṇitām | [RRĀ, Ras.kh., 2 127.1]
piben niṣkadvayāṃ takraiḥ krāmakaṃ paramaṃ śubham | [RRĀ, Ras.kh., 2 127.2]
suśuddhaṃ śvetavaikrāntaṃ saptāhaṃ bhāvyamātape | [RRĀ, Ras.kh., 2 128.1]
amlavetasasampiṣṭaṃ tenaiva drutimāpnuyāt | [RRĀ, Ras.kh., 2 128.2]
etaddrutiṃ śuddhasūtaṃ samaṃ kṣaudrairdinatrayam | [RRĀ, Ras.kh., 2 129.1]
marditaṃ lehayenmāṣaṃ māsādbālo bhaven naraḥ | [RRĀ, Ras.kh., 2 129.2]
vatsarādbrahmatulyaḥ syādraso'yaṃ bālasundaraḥ | [RRĀ, Ras.kh., 2 130.1]
vākucībījakarṣaikaṃ madhvājyābhyāṃ lihedanu | [RRĀ, Ras.kh., 2 130.2]
catuḥpalaṃ śuddhasūtaṃ palaikaṃ mṛtahāṭakam | [RRĀ, Ras.kh., 2 131.1]
palāśakuḍmaladrāvaistattailaiśca dinatrayam | [RRĀ, Ras.kh., 2 131.2]
mardayettaptakhalve tu svarṇatulyaṃ ca gandhakam | [RRĀ, Ras.kh., 2 132.1]
śodhitaṃ nikṣipettasmin pūrvoktairmardayed dinam | [RRĀ, Ras.kh., 2 132.2]
māṣamātrāṃ vaṭīṃ khādedvatsarān mṛtyujidbhavet | [RRĀ, Ras.kh., 2 133.1]
jīvedbrahmadinaṃ vīro raso'yaṃ brahmapañjaraḥ | [RRĀ, Ras.kh., 2 133.2]
vānarīkākatuṇḍyutthabījacūrṇaṃ samaṃ samam | [RRĀ, Ras.kh., 2 134.1]
śālmalītvagdaladrāvair bhāvayed divasatrayam | [RRĀ, Ras.kh., 2 134.2]
tryahaṃ ca bhṛṅgajairdrāvairbhāvitaṃ cūrṇayettataḥ | [RRĀ, Ras.kh., 2 135.1]
purātanaguḍaistulyaṃ karṣaikamanu bhakṣayet | [RRĀ, Ras.kh., 2 135.2]
raktabhūmau tu bhūnāgān grāhayitvā parīkṣayet | [RRĀ, Ras.kh., 2 136.1]
chede niryāti raktaṃ cet tān svīkuryāt prayatnataḥ | [RRĀ, Ras.kh., 2 136.2]
kṛṣṇavarṇāgavājyena samena saha tān pacet | [RRĀ, Ras.kh., 2 137.1]
lohaje cālayan pātre yāvat sindūravarṇakam | [RRĀ, Ras.kh., 2 137.2]
tatsarvaṃ jāyate bhasma tattulyaṃ mṛtapāradam | [RRĀ, Ras.kh., 2 138.1]
madhunāloḍitaṃ sarvaṃ guñjārdhārdhaṃ vivardhayan | [RRĀ, Ras.kh., 2 138.2]
paścādguñjāṃ sadā khādedyāvatsaṃvatsarāvadhi | [RRĀ, Ras.kh., 2 139.1]
śivāmṛto raso nāma jarāmṛtyuharo nṛṇām | [RRĀ, Ras.kh., 2 139.2]
āyur brahmadinaṃ datte śivāmbu pāyayedanu | [RRĀ, Ras.kh., 2 139.3]
evaṃ divyarasāyanaiḥ samucitaiḥ sārātisāraiḥ śubhaiḥ siddhaṃ dehamanekasādhanabalād yeṣāṃ tu dṛṣṭaṃ mayā | [RRĀ, Ras.kh., 2 140.1]
tānārādhya ca teṣu sāramakhilaṃ saṃgṛhya śāstrādapi bhūpānāṃ viduṣāṃ mahāmatimatāṃ proktaṃ hitārthāya vai | [RRĀ, Ras.kh., 2 140.2]
{RRĀ, Ras.kh., 3}
divyayogaguṭikārasāyanaṃ krāmaṇena rahitaṃ na sidhyati | [RRĀ, Ras.kh., 3 1.1]
śīghrasiddhikarameva sevyatāṃ krāmaṇārtham anupānamatra vai | [RRĀ, Ras.kh., 3 1.2]
kākatumbī kākamācī nirguṇḍī ca kumārikā | [RRĀ, Ras.kh., 3 2.1]
gojihvā saindhavaṃ guñjā hy ārdrakaṃ ca samaṃ samam | [RRĀ, Ras.kh., 3 2.2]
piṣṭvā tena praleptavyā mūṣā sarvāṅgulāvadhi | [RRĀ, Ras.kh., 3 3.1]
pāradaṃ vyomasattvaṃ ca kāntaṃ tīkṣṇaṃ ca muṇḍakam | [RRĀ, Ras.kh., 3 3.2]
tāpyasattvaṃ ca tulyāṃśaṃ sarvaṃ saṃcūrṇya mardayet | [RRĀ, Ras.kh., 3 4.1]
dinaṃ jambīrajairdrāvaistanmūṣāyāṃ vinikṣipet | [RRĀ, Ras.kh., 3 4.2]
ācchādyālepya kalkena cāndhayitvā viśoṣayet | [RRĀ, Ras.kh., 3 5.1]
karīṣāgnau divārātraṃ puṭe paktvā samuddharet | [RRĀ, Ras.kh., 3 5.2]
punaḥ praliptamūṣāyāṃ kṣiptvā ruddhvā puṭet tataḥ | [RRĀ, Ras.kh., 3 6.1]
ityevaṃ daśamūṣāsu praliptāsu vipācayet | [RRĀ, Ras.kh., 3 6.2]
jāyate guṭikā divyā mṛtasaṃjīvanī parā | [RRĀ, Ras.kh., 3 7.1]
vaktre śirasi kaṇṭhe vā karṇe vā dhāritā kare | [RRĀ, Ras.kh., 3 7.2]
hemnā suveṣṭitā samyagvayaḥstambhakarī parā | [RRĀ, Ras.kh., 3 8.1]
valīpalitakālāgnimṛtyuśaṅkāvināśanī | [RRĀ, Ras.kh., 3 8.2]
varṣamātrān na saṃdeho jīved varṣaśatatrayam | [RRĀ, Ras.kh., 3 9.1]
śuddhapalaikaṃ tu gavāṃ kṣīraiḥ pibetsadā | [RRĀ, Ras.kh., 3 9.2]
anena tv anupānena dehe saṃkramate rasaḥ | [RRĀ, Ras.kh., 3 10.1]
samukhaṃ pāradaṃ kāntaṃ muṇḍalohābhrasattvakam | [RRĀ, Ras.kh., 3 10.2]
tattvaṃ mṛtaṃ vajraṃ sarvaṃ jambīrajair dravaiḥ | [RRĀ, Ras.kh., 3 11.1]
saptāhaṃ mardayet tulyaṃ kṛtvā golaṃ samuddharet | [RRĀ, Ras.kh., 3 11.2]
nirguṇḍī saindhavaṃ kṣaudraṃ gojihvā kākatuṇḍikā | [RRĀ, Ras.kh., 3 12.1]
piṣṭvā tu lepayedgolaṃ sarvato 'ṅgulamātrakam | [RRĀ, Ras.kh., 3 12.2]
taṃ ruddhvā vajramūṣāyāṃ pacedyāmaṃ tu bhūdhare | [RRĀ, Ras.kh., 3 13.1]
liptvā ruddhvā punaḥ pācyamityevaṃ pakṣamātrakam | [RRĀ, Ras.kh., 3 13.2]
yavaciñcāpalāśottharājīkārpāsabījakaiḥ | [RRĀ, Ras.kh., 3 14.1]
supiṣṭair lepayenmūṣāṃ tanmadhye pūrvagolakam | [RRĀ, Ras.kh., 3 14.2]
ṭaṅkaṇaṃ śvetakācaṃ ca dattvā pṛṣṭhe nirudhya ca | [RRĀ, Ras.kh., 3 15.1]
khadirāṅgārayogena dhamed yāvad drutaṃ bhavet | [RRĀ, Ras.kh., 3 15.2]
tatastaṃ viḍaliptāyāṃ mūṣāyāṃ ca niveśayet | [RRĀ, Ras.kh., 3 16.1]
tattulyaṃ dāpayetsvarṇaṃ jayettaṃ dhaman dhaman | [RRĀ, Ras.kh., 3 16.2]
jīrṇe svarṇe samuddhṛtya taptakhalve vimardayet | [RRĀ, Ras.kh., 3 17.1]
tryahaṃ divyauṣadhidrāvair vajramūṣāndhitaṃ dhamet | [RRĀ, Ras.kh., 3 17.2]
jāyate guṭikā divyā nāmnā vajreśvarī parā | [RRĀ, Ras.kh., 3 18.1]
vaktrasthā sā jarāṃ mṛtyuṃ hanti saṃvatsarātkila | [RRĀ, Ras.kh., 3 18.2]
śastrastambhaṃ ca kurute brahmāyur yacchati dhruvam | [RRĀ, Ras.kh., 3 19.1]
kṛṣṇāṣṭamyāṃ samādāya sahadevīṃ su cūrṇayet | [RRĀ, Ras.kh., 3 19.2]
karṣaikāṃ bhakṣayed ājyairanu syāt krāmeṇa hitam | [RRĀ, Ras.kh., 3 20.1]
āraktaṃ meghanādaṃ tu tathā pāṣāṇabhedakam | [RRĀ, Ras.kh., 3 20.2]
strīstanyasahitaṃ piṣṭvā tena mūṣāṃ pralepayet | [RRĀ, Ras.kh., 3 21.1]
bhagaikaṃ mṛtavajrasya svarṇacūrṇasya ṣoḍaśa | [RRĀ, Ras.kh., 3 21.2]
kṣiptvā tasyāṃ nirudhyātha yāmamātraṃ dṛḍhaṃ dhamet | [RRĀ, Ras.kh., 3 22.1]
uddhṛtya nikṣipetkhalve śuddhasūtaṃ ca tatsamam | [RRĀ, Ras.kh., 3 22.2]
mardayec cārdrakadrāvair yāvadbhavati golakaḥ | [RRĀ, Ras.kh., 3 23.1]
caṇḍālīkandamādāya strīstanyena su peṣayet | [RRĀ, Ras.kh., 3 23.2]
anena golakaṃ liptvā vajramūṣāyāṃ nirodhayet | [RRĀ, Ras.kh., 3 24.1]
paktvā gajapuṭe grāhyā guṭikā vajrasundarī | [RRĀ, Ras.kh., 3 24.2]
varṣaikaṃ dhārayedvaktre jīvedbrahmadinatrayam | [RRĀ, Ras.kh., 3 25.1]
brahmavṛkṣasya tvakcūrṇaṃ kṣīrairnityaṃ palaṃ pibet | [RRĀ, Ras.kh., 3 25.2]
krāmaṇaṃ hy anupānaṃ syāt sādhakasyātisiddhidam | [RRĀ, Ras.kh., 3 26.1]
tadudbhavamalair liptaṃ tāmraṃ tu dhamanena hi | [RRĀ, Ras.kh., 3 26.2]
jāyate kanakaṃ divyaṃ satyaṃ śaṃkarabhāṣitam | [RRĀ, Ras.kh., 3 27.1]
samukhasya rasendrasya pūrvavatkāñcanaṃ samam | [RRĀ, Ras.kh., 3 27.2]
jārayed viḍayogena tato mardyaṃ dinatrayam | [RRĀ, Ras.kh., 3 28.1]
divyauṣadhaiḥ sagomūtrair vajramūṣāndhitaṃ dhamet | [RRĀ, Ras.kh., 3 28.2]
uddhṛtya dhārayedvaktre guṭikā hemasundarī | [RRĀ, Ras.kh., 3 29.1]
palārdhaṃ gandhakaṃ cājyair dviguṇair lehayedanu | [RRĀ, Ras.kh., 3 29.2]
varṣaikena jarāṃ hanti jīved ācandratārakam | [RRĀ, Ras.kh., 3 30.1]
śuddhasūtaṃ mṛtaṃ vajraṃ vyomasattvaṃ sahāṭakam | [RRĀ, Ras.kh., 3 30.2]
amlavarge samaṃ sarvaṃ mardayed divasatrayam | [RRĀ, Ras.kh., 3 31.1]
tadgolakaṃ dṛḍhaṃ kṛtvā chāyāyāṃ śoṣayettataḥ | [RRĀ, Ras.kh., 3 31.2]
brahmakārpāsabījāni rājikā yavaciñcikā | [RRĀ, Ras.kh., 3 32.1]
vandhyā sarvaṃ samaṃ piṣṭvā pūrvagolaṃ pralepayet | [RRĀ, Ras.kh., 3 32.2]
ruddhvā gajapuṭe pacyāt samuddhṛtyātha lepayet | [RRĀ, Ras.kh., 3 33.1]
ruddhvā mūṣāyāṃ dhamedgāḍhaṃ guṭikā vajrakhecarī | [RRĀ, Ras.kh., 3 33.2]
jāyate dhāritā vaktre vatsarān mṛtyunāśinī | [RRĀ, Ras.kh., 3 34.1]
bhūtāravaṭacūrṇaṃ tu palaikaṃ sitayā yutam | [RRĀ, Ras.kh., 3 34.2]
bhakṣayet krāmaṇārthaṃ tu brahmāyurjāyate naraḥ | [RRĀ, Ras.kh., 3 35.1]
kārpāsyāḥ kākamācyāśca kanyāyāśca daladravaiḥ | [RRĀ, Ras.kh., 3 35.2]
śuddhasūtaṃ dinaṃ mardyaṃ kṣālyam amlaiḥ samuddharet | [RRĀ, Ras.kh., 3 36.1]
tadrasaṃ niṣkacatvāri niṣkārdhaṃ tāmracūrṇakam | [RRĀ, Ras.kh., 3 36.2]
pādonaniṣkamabhrotthaṃ sattvaṃ pādaṃ ca hāṭakam | [RRĀ, Ras.kh., 3 37.1]
hematulyaṃ muṇḍacūrṇaṃ sarvamamlairvimardayet | [RRĀ, Ras.kh., 3 37.2]
dinānte golakaṃ kṛtvā jambīrasyodare kṣipet | [RRĀ, Ras.kh., 3 38.1]
tridinaṃ dolakāyantre pācayet sāranālake | [RRĀ, Ras.kh., 3 38.2]
uddhṛtya dhārayedvaktre guṭikā vyomasundarī | [RRĀ, Ras.kh., 3 39.1]
varṣamātrāj jarāṃ hanti jīvedbrahmadinaṃ naraḥ | [RRĀ, Ras.kh., 3 39.2]
citramūlasya cūrṇaṃ tu sakṣaudraṃ kāntapātrake | [RRĀ, Ras.kh., 3 40.1]
āloḍya bhakṣayet karṣamanu syātkrāmaṇe hitam | [RRĀ, Ras.kh., 3 40.2]
niṣkamekaṃ svarṇapattraṃ triniṣkaṃ śuddhapāradam | [RRĀ, Ras.kh., 3 41.1]
jambīraśarapuṅkhotthadravair mardyaṃ dināvadhi | [RRĀ, Ras.kh., 3 41.2]
tadgolaṃ bandhayedvastre paced gokṣīrapūrite | [RRĀ, Ras.kh., 3 42.1]
dolāyantre divārātraṃ guṭikā hāṭakeśvarī | [RRĀ, Ras.kh., 3 42.2]
jāyate dhāritā vaktre jarāmṛtyuvināśinī | [RRĀ, Ras.kh., 3 43.1]
varṣamātrān na saṃdeho jīvedvarṣāyutaṃ naraḥ | [RRĀ, Ras.kh., 3 43.2]
dinaikaṃ triphalācūrṇaṃ kvāthaiḥ khadirabījakaiḥ | [RRĀ, Ras.kh., 3 44.1]
bhāvitaṃ madhusarpirbhyāṃ palaikaṃ krāmakaṃ lihet | [RRĀ, Ras.kh., 3 44.2]
rasaniṣkatrayaṃ śuddhaṃ niṣkaikaṃ tāmracūrṇakam | [RRĀ, Ras.kh., 3 45.1]
ciñcāphalāmlatakrābhyāṃ khalve mardyaṃ dināvadhi | [RRĀ, Ras.kh., 3 45.2]
tadgolaṃ bandhayed vasrais takraciñcāmlapūrite | [RRĀ, Ras.kh., 3 46.1]
dolāyantre dinaṃ pacyādguṭikārkaprabhāvatī | [RRĀ, Ras.kh., 3 46.2]
varṣaikaṃ dhārayedvaktre sūryatulyo bhaven naraḥ | [RRĀ, Ras.kh., 3 47.1]
pālāśabījajaṃ tailaṃ gokṣīraiḥ karṣamātrakam | [RRĀ, Ras.kh., 3 47.2]
krāmakaṃ hy anupānaṃ syāj jarāmṛtyuharaṃ param | [RRĀ, Ras.kh., 3 48.1]
svarṇamekaṃ kāntamekaṃ pañcatāraṃ dvipāradam | [RRĀ, Ras.kh., 3 48.2]
tribhāgaṃ vyomasattvaṃ syāt ṣaḍbhāgaṃ śulbacūrṇakam | [RRĀ, Ras.kh., 3 49.1]
sarvametatkṛtaṃ sūkṣmaṃ taptakhalve dinatrayam | [RRĀ, Ras.kh., 3 49.2]
mardayedamlavargeṇa dolāyantre sakāñjike | [RRĀ, Ras.kh., 3 50.1]
tadgolaṃ tridinaṃ pacyādguṭikā surasundarī | [RRĀ, Ras.kh., 3 50.2]
jāyate dhāritā vaktre varṣānmṛtyujarāpahā | [RRĀ, Ras.kh., 3 51.1]
bhūtāravaṭamūlaṃ ca karṣaṃ kṣīraiḥ pibedanu | [RRĀ, Ras.kh., 3 51.2]
svarṇatārārkamuṇḍaṃ ca vaṅgasīsābhrasattvakam | [RRĀ, Ras.kh., 3 52.1]
etatsarvaṃ samaṃ cūrṇaṃ cūrṇāṃśaṃ mṛtavajrakam | [RRĀ, Ras.kh., 3 52.2]
sarvatulyaṃ śuddhasūtaṃ sarvaṃ divyauṣadhidravaiḥ | [RRĀ, Ras.kh., 3 53.1]
mardayed dinamekaṃ tu vajramūṣāndhitaṃ dhamet | [RRĀ, Ras.kh., 3 53.2]
guṭikā vajratuṇḍeyaṃ jāyate dhāritā mukhe | [RRĀ, Ras.kh., 3 54.1]
jarāmṛtyuṃ śastrasaṃghaṃ nāśayedvatsarātkila | [RRĀ, Ras.kh., 3 54.2]
vajrakāyo mahāvīro jīvedvarṣaśatatrayam | [RRĀ, Ras.kh., 3 55.1]
kumāryāḥ svarasaṃ grāhyaṃ guḍena saha loḍayet | [RRĀ, Ras.kh., 3 55.2]
palaikaṃ krāmakaṃ lehyamanupānaṃ sadaiva hi | [RRĀ, Ras.kh., 3 56.1]
svarṇacūrṇaṃ tu bhāgaikaṃ tribhāgaṃ śuddhapāradam | [RRĀ, Ras.kh., 3 56.2]
pādabhāgaṃ mṛtaṃ vajraṃ tatsarvaṃ kṣīrakandajaiḥ | [RRĀ, Ras.kh., 3 57.1]
dravaiśca devadālyutthaistaptakhalve dināvadhi | [RRĀ, Ras.kh., 3 57.2]
mardayet kāntacūrṇaṃ ca vajratulyaṃ kṣipec ca vai | [RRĀ, Ras.kh., 3 58.1]
vajramūṣāndhitaṃ dhāmyaṃ guṭikā kāmasundarī | [RRĀ, Ras.kh., 3 58.2]
jāyate dhāritā vaktre varṣānmṛtyujarāpahā | [RRĀ, Ras.kh., 3 59.1]
niṣkatrayaṃ brahmatailaṃ gavāṃ kṣīraṃ paladvayam | [RRĀ, Ras.kh., 3 59.2]
miśritaṃ pāyayec cānu lakṣāyurjāyate naraḥ | [RRĀ, Ras.kh., 3 60.1]
lohapātre drute gandhe pādāṃśaṃ pāradaṃ kṣipet | [RRĀ, Ras.kh., 3 60.2]
kiṃcic cālyaṃ tu kāṣṭhena muhūrtād avatārayet | [RRĀ, Ras.kh., 3 61.1]
śatāvarī kṣīrakando vajravallīndravāruṇī | [RRĀ, Ras.kh., 3 61.2]
pāṭhā punarnavā ciñcā lāṅgalī suradālikā | [RRĀ, Ras.kh., 3 62.1]
etāsāṃ vastrapūtaiśca dravairmardyaṃ dinatrayam | [RRĀ, Ras.kh., 3 62.2]
tasmin pātre lohamuṣṭyā chāyāśuṣkaṃ vaṭīkṛtam | [RRĀ, Ras.kh., 3 63.1]
lohasampuṭagaṃ ruddhvā saṃdhiṃ mṛllavaṇair dṛḍham | [RRĀ, Ras.kh., 3 63.2]
taṃ dhamet khadirāṅgāre yāvadāraktamuddharet | [RRĀ, Ras.kh., 3 64.1]
utkhanyotkhanya tanmadhyād uddharet tadrasaṃ punaḥ | [RRĀ, Ras.kh., 3 64.2]
kācaṭaṅkaṇasaṃyuktaṃ mūṣāyāṃ cāndhitaṃ pacet | [RRĀ, Ras.kh., 3 65.1]
gāndhārīguṭikā siddhā varṣaṃ vaktre sthitā sadā | [RRĀ, Ras.kh., 3 65.2]
kākatuṇḍībījatailaṃ karṣaikaṃ nasyamācaret | [RRĀ, Ras.kh., 3 66.1]
krāmakaṃ hy anupānaṃ syāj jīvedvarṣasahasrakam | [RRĀ, Ras.kh., 3 66.2]
śuddhasūtasamaṃ gandhaṃ mardanāt kajjalīkṛtam | [RRĀ, Ras.kh., 3 67.1]
tat tāmrasampuṭe ruddhvā lavaṇena mṛdā dṛḍham | [RRĀ, Ras.kh., 3 67.2]
śuṣkaṃ dīpāgninā pacyād yāmaikaṃ bhasmayantrake | [RRĀ, Ras.kh., 3 68]
sampuṭasyordhvalagnaṃ tatsamuddhṛtyātha mardayet | [RRĀ, Ras.kh., 3 69.1]
tulyapāradasaṃyuktaṃ pūrvavatsampuṭe pacet | [RRĀ, Ras.kh., 3 69.2]
uddhṛtya tulyasūtena saṃyuktaṃ marditaṃ pacet | [RRĀ, Ras.kh., 3 70.1]
ityevaṃ saptadhā kuryātpunaḥ pāradaṭaṅkaṇam | [RRĀ, Ras.kh., 3 70.2]
tulyaṃ tulyaṃ kṣipet tasmin dinaṃ sarvaṃ vimardayet | [RRĀ, Ras.kh., 3 71.1]
vajramūṣāgataṃ ruddhvā dhmāte khoṭo bhavedrasaḥ | [RRĀ, Ras.kh., 3 71.2]
mārtaṇḍī guṭikā hy eṣā varṣaikaṃ yasya vaktragā | [RRĀ, Ras.kh., 3 72.1]
valīpalitamukto 'sau jīvedācandratārakam | [RRĀ, Ras.kh., 3 72.2]
palāśabījajaṃ tailaṃ palaikaṃ kṣīratulyakam | [RRĀ, Ras.kh., 3 73.1]
krāmaṇaṃ prapiben nityaṃ tatkṣaṇān mūrchito bhavet | [RRĀ, Ras.kh., 3 73.2]
tasya vaktre gavāṃ kṣīraṃ stokaṃ stokaṃ niṣecayet | [RRĀ, Ras.kh., 3 74.1]
prabuddhe kṣīramannaṃ syādbhojane paramaṃ hitam | [RRĀ, Ras.kh., 3 74.2]
tasya mūtrapurīṣābhyāṃ tāmraṃ bhavati kāñcanam | [RRĀ, Ras.kh., 3 75.1]
vāyuvego mahāsiddhaś chidrāṃ paśyati medinīm | [RRĀ, Ras.kh., 3 75.2]
kākamācyamṛtādrāvaiḥ pāradaṃ tālakaṃ samam | [RRĀ, Ras.kh., 3 76.1]
mardayed dinamekaṃ tu kṛtvā golaṃ viśoṣayet | [RRĀ, Ras.kh., 3 76.2]
nikṣiped vajramūṣāyāmācchādya lohaparpaṭaiḥ | [RRĀ, Ras.kh., 3 77.1]
ruddhvā saṃdhiṃ dhamedgāḍhaṃ khoṭabaddho bhavedrasaḥ | [RRĀ, Ras.kh., 3 77.2]
lohaparpaṭakaṃ dattvā tadvad dhāmyaṃ tridhā punaḥ | [RRĀ, Ras.kh., 3 78.1]
varṣaikaṃ dhārayedvaktre guṭikā tārakeśvarī | [RRĀ, Ras.kh., 3 78.2]
vākucībījakarṣaikaṃ gavāṃ kṣīraiḥ pibedanu | [RRĀ, Ras.kh., 3 79.1]
vyomasattvaṃ mṛtaṃ vajraṃ svarṇatārārkamuṇḍakam | [RRĀ, Ras.kh., 3 79.2]
tīkṣṇaṃ kāntaṃ tālakaṃ ca śuddhaṃ kṛtvā vimiśrayet | [RRĀ, Ras.kh., 3 80.1]
sūkṣmacūrṇaṃ samaṃ sarvaṃ cūrṇāṃśaṃ śuddhapāradam | [RRĀ, Ras.kh., 3 80.2]
tridinaṃ cāmlavargeṇa marditaṃ cāndhitaṃ dhamet | [RRĀ, Ras.kh., 3 81.1]
vidyāvāgīśvarī khyātā guṭikā vatsarāvadhi | [RRĀ, Ras.kh., 3 81.2]
yasya vaktre sthitā tasya jarā mṛtyurna vidyate | [RRĀ, Ras.kh., 3 82.1]
karṣaṃ jyotiṣmatītailaṃ krāmaṇārthaṃ pibetsadā | [RRĀ, Ras.kh., 3 82.2]
vākpatirjāyate dhīro jīvec candrārkatārakam | [RRĀ, Ras.kh., 3 83.1]
kāntapāṣāṇamākṣīkaṃ ṭaṅkaṇaṃ karkaṭāsthi ca | [RRĀ, Ras.kh., 3 83.2]
snuhyarkakṣīrabhūnāgaṃ sarvametatsamaṃ bhavet | [RRĀ, Ras.kh., 3 84.1]
strīstanyena dinaṃ mardyaṃ tena mūṣāṃ pralepayet | [RRĀ, Ras.kh., 3 84.2]
tanmadhye drutasūtaṃ tu vajrabhasma samaṃ samam | [RRĀ, Ras.kh., 3 85.1]
kṣiptvā ruddhvā puṭe pacyādgajākhye yāmamātrakam | [RRĀ, Ras.kh., 3 85.2]
tataḥ praliptamūṣāyāṃ kṣiptvā ruddhvā dhameddhaṭhāt | [RRĀ, Ras.kh., 3 86.1]
evaṃ punaḥ punaḥ kāryaṃ vajrasūtaṃ milatyalam | [RRĀ, Ras.kh., 3 86.2]
tatastasyaiva dātavyaṃ samaṃ kācaṃ saṭaṅkaṇam | [RRĀ, Ras.kh., 3 87.1]
evaṃ mūṣāśate deyaṃ tulyaṃ tulyaṃ dhaman dhaman | [RRĀ, Ras.kh., 3 87.2]
tejaḥpuñjo rasendro'sau bhaven mārtaṇḍasaṃnibhaḥ | [RRĀ, Ras.kh., 3 88.1]
guṭikā vajratuṇḍeyaṃ vaktrasthā mṛtyunāśinī | [RRĀ, Ras.kh., 3 88.2]
varṣamātrān na saṃdeho rudratulyo bhaven naraḥ | [RRĀ, Ras.kh., 3 89.1]
tasya mūtrapurīṣābhyāṃ pūrvavatkāñcanaṃ bhavet | [RRĀ, Ras.kh., 3 89.2]
pañcāṅgaṃ bhakṣayetkarṣaṃ rudantyā madhusarpiṣā | [RRĀ, Ras.kh., 3 90.1]
ṭaṅkaṇaṃ karkaṭāsthīni ūrṇā caiva śilājatu | [RRĀ, Ras.kh., 3 90.2]
mahiṣīkarṇanetrotthaṃ malaṃ strīstanyakaiḥ samam | [RRĀ, Ras.kh., 3 91.1]
piṣṭvā talliptamūṣāyām abhrasattvaṃ kṣipeddhamet | [RRĀ, Ras.kh., 3 91.2]
sattvatulyaṃ kṣipettatra pūrvavad drutapāradam | [RRĀ, Ras.kh., 3 92.1]
dravaṃ divyauṣadhīnāṃ ca dattvā tatraiva taddhamet | [RRĀ, Ras.kh., 3 92.2]
milito jāyate baddhaḥ pūrvavat kācaṭaṅkaṇaiḥ | [RRĀ, Ras.kh., 3 93.1]
dhmāto mūṣāśatenāyaṃ tejaḥpuñjo bhavedrasaḥ | [RRĀ, Ras.kh., 3 93.2]
varṣaikaṃ dhārayedvaktre śivatulyo bhaven naraḥ | [RRĀ, Ras.kh., 3 94.1]
ajarāmarakārīyaṃ guṭikā gaganeśvarī | [RRĀ, Ras.kh., 3 94.2]
bilvabījotthitaṃ tailaṃ niṣkamātraṃ pibedanu | [RRĀ, Ras.kh., 3 95.1]
udare jāyate vahniḥ pibetkṣīraṃ punaḥ punaḥ | [RRĀ, Ras.kh., 3 95.2]
sākṣāj jātismaratvaṃ ca kavitvaṃ śrutadhāraṇam | [RRĀ, Ras.kh., 3 96.1]
khecaratvam adṛśyatvaṃ jāyate nātra saṃśayaḥ | [RRĀ, Ras.kh., 3 96.2]
agnimantho vajravallī sūraṇaṃ vanaśūraṇam | [RRĀ, Ras.kh., 3 97.1]
citrakaśca dravaireṣāṃ śuddhasūtaṃ dināvadhi | [RRĀ, Ras.kh., 3 97.2]
mardayettaptakhalve tu taṃ rasaṃ palamātrakam | [RRĀ, Ras.kh., 3 98.1]
palaṃ palaṃ tālavaṅgau tatsarvaṃ cāmlavetasaiḥ | [RRĀ, Ras.kh., 3 98.2]
mardayed dinamekaṃ tu kṛtvā taṃ golakaṃ punaḥ | [RRĀ, Ras.kh., 3 99.1]
catuḥpalāṃ nāgamūṣāṃ kṛtvā tasyāṃ tu tatkṣipet | [RRĀ, Ras.kh., 3 99.2]
catuḥpale śuddhatāmrasampuṭe tāṃ nirodhayet | [RRĀ, Ras.kh., 3 100.1]
mṛṇmūṣāyāṃ tu tāṃ ruddhvā āraṇyotpalakaiḥ puṭet | [RRĀ, Ras.kh., 3 100.2]
śatadvayapramāṇaistu svāṅgaśītaṃ samuddharet | [RRĀ, Ras.kh., 3 101.1]
sarvaṃ divyauṣadhadrāvair mardayed divasatrayam | [RRĀ, Ras.kh., 3 101.2]
caturniṣkamitā kāryā vaṭikā śoṣayettataḥ | [RRĀ, Ras.kh., 3 102.1]
ekaikāṃ vajramūṣāyāṃ ruddhvā tīvrāgninā dhamet | [RRĀ, Ras.kh., 3 102.2]
ānandaguṭikā hy eṣā vaktrasthā mṛtyunāśinī | [RRĀ, Ras.kh., 3 103.1]
vatsarān nātra saṃdeho jīvedbrahmadinatrayam | [RRĀ, Ras.kh., 3 103.2]
tailaṃ vātāribījotthaṃ gokṣīrair niṣkamātrakam | [RRĀ, Ras.kh., 3 104.1]
krāmaṇārthaṃ piben nityaṃ śīghrasiddhikaraṃ param | [RRĀ, Ras.kh., 3 104.2]
vajrabhasmasamaṃ sūtaṃ haṃsapādyā dravaistryaham | [RRĀ, Ras.kh., 3 105.1]
marditaṃ dvaṃdvaliptāyāṃ mūṣāyāṃ cāndhitaṃ puṭet | [RRĀ, Ras.kh., 3 105.2]
bhūdharākhye divārātrau samuddhṛtyātha tasya vai | [RRĀ, Ras.kh., 3 106.1]
pūrvāṃśaṃ pāradaṃ dattvā haṃsapādyā dravaistryaham | [RRĀ, Ras.kh., 3 106.2]
marditaṃ dvaṃdvaliptāyāṃ mūṣāyāṃ cāndhitaṃ dhamet | [RRĀ, Ras.kh., 3 107.1]
tatkhoṭaṃ dhamanācchodhyaṃ kācaṭaṅkaṇayogataḥ | [RRĀ, Ras.kh., 3 107.2]
nakṣatrābhaṃ bhaved yāvattāvaddhāmyaṃ punaḥ punaḥ | [RRĀ, Ras.kh., 3 108.1]
tadrasaṃ vyomasattvaṃ ca kāñcanaṃ ca samaṃ samam | [RRĀ, Ras.kh., 3 108.2]
samāvartya tataḥ kāryā guṭikā vaktramadhyagā | [RRĀ, Ras.kh., 3 109.1]
vajrakhecarikā nāma vatsarān mṛtyunāśinī | [RRĀ, Ras.kh., 3 109.2]
valīpalitanirmukto divyakāyo bhaven naraḥ | [RRĀ, Ras.kh., 3 110.1]
nirguṇḍīmunicūrṇaṃ tu karṣamājyaiḥ pibedanu | [RRĀ, Ras.kh., 3 110.2]
kāntaṃ śulbaṃ samaṃ cūrṇaṃ vajramūṣāndhitaṃ dhamet | [RRĀ, Ras.kh., 3 111.1]
tatkhoṭasiddhacūrṇaṃ tu gandhakāmlena mardayet | [RRĀ, Ras.kh., 3 111.2]
ruddhvā samyakpuṭe pacyātsamuddhṛtyātha mardayet | [RRĀ, Ras.kh., 3 112.1]
pūrvavatkramayogena puṭed vārāṃścaturdaśa | [RRĀ, Ras.kh., 3 112.2]
vajreṇa dvaṃdvitaṃ svarṇamanenaiva tu rañjayet | [RRĀ, Ras.kh., 3 113.1]
mūṣāmadhye dhamann evaṃ saptavāraṃ samaṃ kṣipet | [RRĀ, Ras.kh., 3 113.2]
tatkhoṭaṃ cūrṇitaṃ bhāvyaṃ strīpuṣpeṇa dināvadhi | [RRĀ, Ras.kh., 3 114.1]
tattulyaṃ drutasūtaṃ tu sarvaṃ yāmaṃ vimardayet | [RRĀ, Ras.kh., 3 114.2]
veṣṭayed bhūrjapattreṇa vastre baddhvā pacet tryaham | [RRĀ, Ras.kh., 3 115.1]
dolāyantre sāranāle jātaṃ golaṃ samuddharet | [RRĀ, Ras.kh., 3 115.2]
gāndhārī jīvanī caiva lāṅgalī cendravāruṇī | [RRĀ, Ras.kh., 3 116.1]
etāsāṃ piṇḍakalkena veṣṭayetpūrvagolakam | [RRĀ, Ras.kh., 3 116.2]
andhayitvā dinaṃ pacyādbhūdhare taṃ samuddharet | [RRĀ, Ras.kh., 3 117.1]
punarlepyaṃ punaḥ pācyaṃ caturdaśadināvadhi | [RRĀ, Ras.kh., 3 117.2]
guṭikā jāyate divyā nāmnā ratneśvarī tathā | [RRĀ, Ras.kh., 3 118.1]
vaktrasthā varṣamātraṃ tu nanditulyo bhaven naraḥ | [RRĀ, Ras.kh., 3 118.2]
jīvedvarṣasahasrāṇi divyatejā mahābalaḥ | [RRĀ, Ras.kh., 3 119.1]
varṣadvādaśaparyantaṃ yasya vaktre sthitā tu sā | [RRĀ, Ras.kh., 3 119.2]
tasya prasvedasamparkādaṣṭalohāni kāñcanam | [RRĀ, Ras.kh., 3 120.1]
jāyante nātra saṃdehaḥ satyamīśvarabhāṣitam | [RRĀ, Ras.kh., 3 120.2]
pañcāṅgacūrṇaṃ madhvājyai rudantyutthaṃ lihedanu | [RRĀ, Ras.kh., 3 121.1]
svarṇaṃ kṛṣṇābhrasattvaṃ ca tāraṃ tāmraṃ sucūrṇitam | [RRĀ, Ras.kh., 3 121.2]
samāṃśaṃ dvaṃdvaliptāyāṃ mūṣāyāṃ cāndhitaṃ dhamet | [RRĀ, Ras.kh., 3 122.1]
tatkhoṭaṃ bhāgacatvāri bhāgaikaṃ mṛtavajrakam | [RRĀ, Ras.kh., 3 122.2]
mākṣikaṃ tīkṣṇakāntaṃ ca bhāgaikaikaṃ sucūrṇitam | [RRĀ, Ras.kh., 3 123.1]
samastaṃ dvaṃdvaliptāyāṃ mūṣāyāṃ cāndhitaṃ dhamet | [RRĀ, Ras.kh., 3 123.2]
tatkhoṭaṃ sūkṣmacūrṇaṃ tu cūrṇāṃśaṃ drutasūtakam | [RRĀ, Ras.kh., 3 124.1]
tridinaṃ taptakhalve tu mardyaṃ divyauṣadhidravaiḥ | [RRĀ, Ras.kh., 3 124.2]
ruddhvātha bhūdhare pacyādahorātrātsamuddharet | [RRĀ, Ras.kh., 3 125.1]
drutasūtaṃ punastulyaṃ dattvā mardyaṃ puṭettathā | [RRĀ, Ras.kh., 3 125.2]
ityevaṃ saptavārāṃstu drutaṃ sūtaṃ samaṃ samam | [RRĀ, Ras.kh., 3 126.1]
dattvā mardyaṃ puṭe pacyāj jāyate bhasmasūtakaḥ | [RRĀ, Ras.kh., 3 126.2]
bhasmasūtasamaṃ gandhaṃ dattvā ruddhvā dhamed dṛḍham | [RRĀ, Ras.kh., 3 127.1]
jāyate guṭikā divyā vikhyātā divyakhecarī | [RRĀ, Ras.kh., 3 127.2]
varṣaikaṃ dhārayedvaktre jīvetkalpasahasrakam | [RRĀ, Ras.kh., 3 128.1]
tasya mūtrapurīṣābhyāṃ sarvalohasya lepanāt | [RRĀ, Ras.kh., 3 128.2]
jāyate kanakaṃ divyaṃ samāvarte na saṃśayaḥ | [RRĀ, Ras.kh., 3 129.1]
paladvayaṃ bhṛṅgarājadravyaṃ cānu pibetsadā | [RRĀ, Ras.kh., 3 129.2]
pūrvoktaṃ bhasmasūtaṃ vā guñjāmātraṃ sadā lihet | [RRĀ, Ras.kh., 3 130.1]
varṣaikaṃ madhunājyena lakṣāyurjāyate naraḥ | [RRĀ, Ras.kh., 3 130.2]
valīpalitanirmukto mahābalaparākramaḥ | [RRĀ, Ras.kh., 3 131.1]
svarṇaṃ vaikrāntasattvaṃ ca dvaṃdvitaṃ jārayedrase | [RRĀ, Ras.kh., 3 131.2]
samāṃśaṃ tu bhaved yāvattatastenaiva sārayet | [RRĀ, Ras.kh., 3 132.1]
samena jāyate baddho dhārayettaṃ mukhe sadā | [RRĀ, Ras.kh., 3 132.2]
saṃvatsaraprayogeṇa jarākālāpamṛtyujit | [RRĀ, Ras.kh., 3 133.1]
kumāryā dalajaṃ drāvaṃ sitāyuktaṃ pibedanu | [RRĀ, Ras.kh., 3 133.2]
svarṇavaikrāntabaddho'yaṃ brahmāyuryacchate nṛṇām | [RRĀ, Ras.kh., 3 134.1]
vaikrāntasattvatulyāṃśaṃ śuddhasūtaṃ vimardayet | [RRĀ, Ras.kh., 3 134.2]
dinaṃ divyauṣadhadrāvais tadgolaṃ nigaḍena vai | [RRĀ, Ras.kh., 3 135.1]
liptvā lavaṇagarbhāyāṃ vajramūṣyāṃ nirodhayet | [RRĀ, Ras.kh., 3 135.2]
chāyāyāṃ śoṣayetsaṃdhiṃ tridinaṃ tuṣavahninā | [RRĀ, Ras.kh., 3 136.1]
svedayedvā karīṣāgnau divārātramathoddharet | [RRĀ, Ras.kh., 3 136.2]
tadgolaṃ nigaḍenaiva liptvā tadvan nirudhya ca | [RRĀ, Ras.kh., 3 137.1]
chāyāśuṣkaṃ dhamedgāḍhaṃ bandhamāyāti niścitam | [RRĀ, Ras.kh., 3 137.2]
varṣaikaṃ dhārayedvaktre jīved brahmadinatrayam | [RRĀ, Ras.kh., 3 138.1]
vaikrāntaguṭikā hy eṣā sarvakāmaphalapradā | [RRĀ, Ras.kh., 3 138.2]
karṣaikaṃ triphalācūrṇaṃ madhvājyābhyāṃ lihedanu | [RRĀ, Ras.kh., 3 139.1]
hemnā yaddvaṃdvitaṃ vajraṃ kuryāttatsūkṣmacūrṇitam | [RRĀ, Ras.kh., 3 139.2]
etaddeyaṃ guhyasūte mūṣāyāmadharottaram | [RRĀ, Ras.kh., 3 140.1]
pādamātraṃ prayatnena ruddhvā saṃdhiṃ viśoṣayet | [RRĀ, Ras.kh., 3 140.2]
bhūdharākhye dinaṃ pacyātsamuddhṛtyātha mardayet | [RRĀ, Ras.kh., 3 141.1]
divyauṣadhaphaladrāvais taptakhalve dināvadhi | [RRĀ, Ras.kh., 3 141.2]
ruddhvātha bhūdhare pacyād dinaṃ laghupuṭaiḥ puṭet | [RRĀ, Ras.kh., 3 142.1]
samuddhṛtya punastadvanmardyaṃ ruddhvā dinatrayam | [RRĀ, Ras.kh., 3 142.2]
tuṣāgninā śanaiḥ svedyam ūrdhvādhaḥ parivartayan | [RRĀ, Ras.kh., 3 143.1]
jāyate bhasmasūto'yaṃ sarvayogeṣu yojayet | [RRĀ, Ras.kh., 3 143.2]
drutasūtasya bhāgaikaṃ bhāgaikaṃ pūrvabhasmakam | [RRĀ, Ras.kh., 3 144.1]
śuddhanāgasya bhāgaikaṃ sarvamamlena mardayet | [RRĀ, Ras.kh., 3 144.2]
andhamūṣāgataṃ dhāmyaṃ khoṭo bhavati tadrasaḥ | [RRĀ, Ras.kh., 3 145.1]
dhametprakaṭamūṣāyāṃ yāvan nāgakṣayo bhavet | [RRĀ, Ras.kh., 3 145.2]
drutasūtaprakāreṇa drāvayitvā tv imaṃ rasam | [RRĀ, Ras.kh., 3 146.1]
nikṣipetkacchape yantre viḍaṃ dattvā daśāṃśataḥ | [RRĀ, Ras.kh., 3 146.2]
svarṇādisarvalohāni krameṇaiva ca jārayet | [RRĀ, Ras.kh., 3 147.1]
pratyekaṃ ṣaḍguṇaṃ paścād vajradvaṃdvaṃ ca jārayet | [RRĀ, Ras.kh., 3 147.2]
triguṇaṃ tu bhavedyāvattato ratnāni vai kramāt | [RRĀ, Ras.kh., 3 148.1]
jārayed drāvitāny eva pratyekaṃ triguṇaṃ śanaiḥ | [RRĀ, Ras.kh., 3 148.2]
tato yantrātsamuddhṛtya divyauṣadhadravairdinam | [RRĀ, Ras.kh., 3 149.1]
mardyaṃ ruddhvā dhamedgāḍhaṃ jāyate guṭikā śubhā | [RRĀ, Ras.kh., 3 149.2]
pūjayedaṅkuśīmantrairnāmneyaṃ divyakhecarī | [RRĀ, Ras.kh., 3 150.1]
yasya vaktre sthitā hy eṣā sa bhavedbhairavopamaḥ | [RRĀ, Ras.kh., 3 150.2]
divyatejā mahākāyaḥ khecaratvena gacchati | [RRĀ, Ras.kh., 3 151.1]
yatrecchā tatra tatraiva krīḍate hy aṅganādibhiḥ | [RRĀ, Ras.kh., 3 151.2]
mahākalpāntaparyantaṃ tiṣṭhatyeva na saṃśayaḥ | [RRĀ, Ras.kh., 3 152.1]
tasya mūtrapurīṣābhyāṃ tāmraṃ bhavati kāñcanam | [RRĀ, Ras.kh., 3 152.2]
palāśapuṣpacūrṇaṃ tu tilāḥ kṛṣṇāḥ saśarkarāḥ | [RRĀ, Ras.kh., 3 153.1]
sarvaṃ palatrayaṃ khāden nityaṃ syāt krāmaṇe hitam | [RRĀ, Ras.kh., 3 153.2]
cūrṇam aśvakhurasyaiva guhyasūte samaṃ kṣipet | [RRĀ, Ras.kh., 3 154.1]
tridinaṃ mātuluṅgāmlaistatsarvaṃ mardayed dṛḍham | [RRĀ, Ras.kh., 3 154.2]
sūtatulyaṃ mṛtaṃ vajraṃ tasmin kṣiptvātha mardayet | [RRĀ, Ras.kh., 3 155.1]
taptakhalve dinaṃ cāmlaistadgolaṃ cāndhitaṃ puṭet | [RRĀ, Ras.kh., 3 155.2]
dinaikaṃ bhūdhare yantre bhāgaikaṃ pūrvapāradam | [RRĀ, Ras.kh., 3 156.1]
kṣiptvā tasmin dṛḍhaṃ mardyaṃ mātuluṅgadravairdinam | [RRĀ, Ras.kh., 3 156.2]
ruddhvātha pūrvavatpacyātpunardeyaśca pāradaḥ | [RRĀ, Ras.kh., 3 157.1]
mardyaṃ pācyaṃ yathāpūrvamevaṃ kuryāc ca saptadhā | [RRĀ, Ras.kh., 3 157.2]
rasaṃ punaḥ punardattvā syādevaṃ bhasmasūtakaḥ | [RRĀ, Ras.kh., 3 158.1]
yojayetsarvayogeṣu jarāmṛtyuharo bhavet | [RRĀ, Ras.kh., 3 158.2]
bhāgaikaṃ nāgacūrṇasya bhāgaikaṃ pūrvabhasmanaḥ | [RRĀ, Ras.kh., 3 159.1]
drutasūtasya bhāgaikaṃ khoṭaṃ kuryāc ca pūrvavat | [RRĀ, Ras.kh., 3 159.2]
tadvaddhāmyaṃ gate nāge drāvitaṃ jārayetpunaḥ | [RRĀ, Ras.kh., 3 160.1]
pūrvaval loharatnāntaṃ jīrṇe baddhā sthitā mukhe | [RRĀ, Ras.kh., 3 160.2]
pracaṇḍakhecarīnāmnī guṭikā khe gatipradā | [RRĀ, Ras.kh., 3 161.1]
pūrvaval labhate vīraḥ phalamatyantadurlabham | [RRĀ, Ras.kh., 3 161.2]
nirguṇḍīmūlacūrṇaṃ tu karṣaṃ takraiḥ pibedanu | [RRĀ, Ras.kh., 3 162.1]
śuddhasūtasya dātavyaṃ kalāṃśaṃ mṛtavajrakam | [RRĀ, Ras.kh., 3 162.2]
tatsarvamamlavargeṇa taptakhalve dinatrayam | [RRĀ, Ras.kh., 3 163.1]
mardayitvā tatastena lepayetsamabhāgataḥ | [RRĀ, Ras.kh., 3 163.2]
pakvabījasya pattrāṇi tāni bhānudalaiḥ punaḥ | [RRĀ, Ras.kh., 3 164.1]
veṣṭitāni nirudhyātha nikhanec culligarbhataḥ | [RRĀ, Ras.kh., 3 164.2]
ācchādya jvālayettatra kāṣṭhāgniṃ divasatrayam | [RRĀ, Ras.kh., 3 165.1]
uddhṛtya dvaṃdvaliptāyāṃ mūṣāyāṃ taṃ nirodhayet | [RRĀ, Ras.kh., 3 165.2]
karīṣāgnau puṭe pacyādahorātrātsamuddharet | [RRĀ, Ras.kh., 3 166.1]
dolāyantre sāranāle jāyate guṭikā śubhā | [RRĀ, Ras.kh., 3 168.1]
kaṅkālakhecarī nāmnā vaktrasthā mṛtyunāśinī | [RRĀ, Ras.kh., 3 168.2]
varṣaikaṃ dhārayedyastu sa jīvedbrahmaṇo dinam | [RRĀ, Ras.kh., 3 169.1]
gandhakaṃ gugguluṃ tulyamājyaiḥ karṣaṃ lihedanu | [RRĀ, Ras.kh., 3 169.2]
kṛṣṇābhrakasya sattvaṃ tu kāntamākṣīkakāñcanam | [RRĀ, Ras.kh., 3 170.1]
tīkṣṇaṃ sauvīracūrṇaṃ ca tulyaṃ ruddhvā dhamed dṛḍham | [RRĀ, Ras.kh., 3 170.2]
tatkhoṭaṃ sūkṣmacūrṇaṃ tu drutasūtasamaṃ bhavet | [RRĀ, Ras.kh., 3 171.1]
sūtārdhaṃ māritaṃ vajraṃ sarvamamlena mardayet | [RRĀ, Ras.kh., 3 171.2]
dinaikaṃ taptakhalve tu taṃ ruddhvā bhūdhare pacet | [RRĀ, Ras.kh., 3 172.1]
ahorātrātsamuddhṛtya tatsamaṃ pūrvasūtakam | [RRĀ, Ras.kh., 3 172.2]
dattvā divyauṣadhadrāvairmardyaṃ sarvaṃ dināvadhi | [RRĀ, Ras.kh., 3 173.1]
pūrvavadbhūdhare pacyād drutasūtaṃ punaḥ samam | [RRĀ, Ras.kh., 3 173.2]
dattvā mardyaṃ punaḥ pacyādityevaṃ saptavārakam | [RRĀ, Ras.kh., 3 174.1]
etadbhasmasamaṃ gandhaṃ dattvā cāndhyaṃ dhamed dṛḍham | [RRĀ, Ras.kh., 3 174.2]
jāyate guṭikā divyā kālavidhvaṃsikā parā | [RRĀ, Ras.kh., 3 175.1]
yasya vaktre sthitā hy eṣā tasya kālaḥ karoti kim | [RRĀ, Ras.kh., 3 175.2]
varṣaṣaṭkaprayogeṇa jīvetkalpasahasrakam | [RRĀ, Ras.kh., 3 176.1]
tadgātrasvedamātreṇa sarvalohāni kāñcanam | [RRĀ, Ras.kh., 3 176.2]
jāyante nātra saṃdehaḥ śivāmbu krāmakaṃ pibet | [RRĀ, Ras.kh., 3 177.1]
svarṇatārārkakāntaṃ ca tīkṣṇacūrṇaṃ samaṃ samam | [RRĀ, Ras.kh., 3 177.2]
dvaṃdvamelāpaliptāyāṃ mūṣāyāṃ cāndhitaṃ dhamet | [RRĀ, Ras.kh., 3 178.1]
tatkhoṭaṃ cūrṇitaṃ kṛtvā cābhiṣiktaṃ tu pūrvavat | [RRĀ, Ras.kh., 3 178.2]
samukhe jārayetsūte yāvatpañcaguṇaṃ kramāt | [RRĀ, Ras.kh., 3 179.1]
divyauṣadhadravaistaṃ vai mardayed divasatrayam | [RRĀ, Ras.kh., 3 179.2]
andhamūṣāgataṃ dhmātaṃ jāyate guṭikā śubhā | [RRĀ, Ras.kh., 3 180.1]
nāmnā pañcānanā dhāryā vaktre saṃvatsarāvadhi | [RRĀ, Ras.kh., 3 180.2]
valīpalitanirmukto jīvec candrārkatārakam | [RRĀ, Ras.kh., 3 181.1]
hastikarṇī samūlā tu cūrṇyā madhvājyasaṃyutā | [RRĀ, Ras.kh., 3 181.2]
snigdhabhāṇḍe tu tāṃ ruddhvā dhānyarāśau niveśayet | [RRĀ, Ras.kh., 3 182.1]
trisaptāhātsamuddhṛtya palaikaṃ bhakṣayedanu | [RRĀ, Ras.kh., 3 182.2]
ṛddhikhaṇḍe tu yatproktaṃ vividhaṃ rasabandhanam | [RRĀ, Ras.kh., 3 183.1]
atra tasyaiva vakṣyāmi dehavedhakramaṃ yathā | [RRĀ, Ras.kh., 3 183.2]
jāritair bandhitais tais tai rasarājaiḥ pṛthakpṛthak | [RRĀ, Ras.kh., 3 184.1]
kārayedguṭikāṃ divyāṃ badarāṇḍapramāṇakām | [RRĀ, Ras.kh., 3 184.2]
sā dhāryā vatsaraṃ vaktre svānurūpaphalapradā | [RRĀ, Ras.kh., 3 185.1]
guṭikā śatavedhī syādyugāyuṣyakarī nṛṇām | [RRĀ, Ras.kh., 3 185.2]
sahasravedhī guṭikā aṣṭakalpāntarakṣikā | [RRĀ, Ras.kh., 3 186.1]
lakṣavedhakarī yā tu sā datte viṣṇuvadbalam | [RRĀ, Ras.kh., 3 186.2]
vedhikā daśalakṣe yā sā rudrapadadāyinī | [RRĀ, Ras.kh., 3 187.1]
koṭivedhakarī yā sā īśvaratvakarī nṛṇām | [RRĀ, Ras.kh., 3 187.2]
vedhikā daśakoṭīnāṃ sā sadākhyapadapradā | [RRĀ, Ras.kh., 3 188.1]
guṭikārbudavedhī yā sā śrīkaṇṭhapadapradā | [RRĀ, Ras.kh., 3 188.2]
samyagbhavapadaṃ datte guṭikā śaṅkhavedhikā | [RRĀ, Ras.kh., 3 189.1]
dhūmravedhī tu yā siddhā sā śaktipadadāyinī | [RRĀ, Ras.kh., 3 189.2]
parāśaktipadaṃ datte sparśavedhakarī tu yā | [RRĀ, Ras.kh., 3 190.1]
śabdavedhakarā yā tu sā yasya vatsarāvadhi | [RRĀ, Ras.kh., 3 190.2]
vaktre sthitā sa vai siddho nityaṃ nityapadaṃ labhet | [RRĀ, Ras.kh., 3 191.1]
svecchācārī vajrakāyo vajrapātairna bhidyate | [RRĀ, Ras.kh., 3 191.2]
tasya mūtrapurīṣābhyāṃ sarvalohāni kāñcanam | [RRĀ, Ras.kh., 3 192.1]
jāyante svedasamparkād gātrasaṃsparśanādapi | [RRĀ, Ras.kh., 3 192.2]
sarveṣām uktayogānām anu syācchuddhagandhakam | [RRĀ, Ras.kh., 3 193.1]
palārdhaṃ bhakṣayen nityaṃ rasasaṃkrāmaṇe hitam | [RRĀ, Ras.kh., 3 193.2]
kāli kāli mahākāli māṃsaśoṇitabhojini | [RRĀ, Ras.kh., 3 194.1]
raktakṛṣṇamukhe devi rasasiddhiṃ dadasva me | [RRĀ, Ras.kh., 3 194.2]
svāhā anena siddhamantreṇa śakticakraṃ prapūjayet | [RRĀ, Ras.kh., 3 195.1]
kālikāṃ bhairavaṃ siddhān kumārīṃ sādhitaṃ rasam | [RRĀ, Ras.kh., 3 195.2]
tato rasāyanaṃ divyaṃ sevayet siddhimāpnuyāt | [RRĀ, Ras.kh., 3 196.1]
guṭikāṃ dhārayedvaktre pūrvamantraṃ japetsadā | [RRĀ, Ras.kh., 3 196.2]
rasamantraprayogeṇa śīghraṃ siddhimavāpnuyāt | [RRĀ, Ras.kh., 3 197.1]
kālāntarasasiddhiryā proktā manthānabhairave | [RRĀ, Ras.kh., 3 197.2]
tadarthaṃ pañca tattvāni ṣaṣṭhaṃ jīvaṃ ca sādhayet | [RRĀ, Ras.kh., 3 198.1]
kākinyāḥ puṣpakāle tu saṅgaṃ kṛtvā samāharet | [RRĀ, Ras.kh., 3 198.2]
tadyonisthaṃ rajobījaṃ gaganaṃ taṃ vidurbudhāḥ | [RRĀ, Ras.kh., 3 199.1]
kākinyutpannaputrasya sadyoviḍvāyurucyate | [RRĀ, Ras.kh., 3 199.2]
tejastu kākinīpuṣpaṃ jalaṃ tatputraśoṇitam | [RRĀ, Ras.kh., 3 200.1]
kākinīputrasarvāṅgaṃ pṛthivītattvamucyate | [RRĀ, Ras.kh., 3 200.2]
rasasevakadehotthavīryaṃ jīvastu kathyate | [RRĀ, Ras.kh., 3 201.1]
tatpratyekaṃ koṭivedhaṃ karṣaikaṃ rasasaṃyutam | [RRĀ, Ras.kh., 3 201.2]
kṛtvā saṃrakṣayedbhinnaṃ supiṣṭaṃ golakīkṛtam | [RRĀ, Ras.kh., 3 202.1]
unnataṃ pauruṣaṃ yāvadvistāreṇa tadardhakam | [RRĀ, Ras.kh., 3 202.2]
kuryāttāmrakaṭāhaṃ tu sthūlaṃ yāvat ṣaḍaṅgulam | [RRĀ, Ras.kh., 3 203.1]
caturmukhasya koṣṭhasya pṛṣṭhe dhāryaṃ dṛḍhaṃ yathā | [RRĀ, Ras.kh., 3 203.2]
goghṛtaṃ naratailaṃ ca samabhāgena melayet | [RRĀ, Ras.kh., 3 204.1]
tenāpūrya kaṭāhaṃ taṃ siddhacakraṃ tato 'rcayet | [RRĀ, Ras.kh., 3 204.2]
kumārīgurudevāgnīn bhairavaṃ bhairavīyutam | [RRĀ, Ras.kh., 3 205.1]
tarpayed balimāṃsena kṣetrapālaṃ ca pūjayet | [RRĀ, Ras.kh., 3 205.2]
dhamanaṃ tatra kurvīta caturdikṣu śanaiḥ śanaiḥ | [RRĀ, Ras.kh., 3 206.1]
caturbhir vaṅkanālaiśca khadirāṅgārayogataḥ | [RRĀ, Ras.kh., 3 206.2]
sutaptaṃ phenanirmuktaṃ nirdhūmaṃ ca yadā bhavet | [RRĀ, Ras.kh., 3 207.1]
candrārkagrahanakṣatradevatābhuvanāni ca | [RRĀ, Ras.kh., 3 207.2]
namaskṛtya guruṃ devaṃ dehaṃ tatra vinikṣipet | [RRĀ, Ras.kh., 3 208.1]
sudrutaṃ taṃ vijānīyān nikṣipetpārthivaṃ rasam | [RRĀ, Ras.kh., 3 208.2]
dhamann atraiva yatnena yāvat tat kalkatāṃ vrajet | [RRĀ, Ras.kh., 3 209.1]
aptattvākhyaṃ rasaṃ tasmin kṣiped raktaṃ bhavet tu tat | [RRĀ, Ras.kh., 3 209.2]
vāyuyuktaṃ rasaṃ kṣiptvā śubhravarṇaṃ prajāyate | [RRĀ, Ras.kh., 3 210.1]
tejoyuktaṃ rasaṃ kṣipyād ghanībhūtaṃ bhavettu tat | [RRĀ, Ras.kh., 3 210.2]
tata ākāśasaṃyuktaṃ rasaṃ tatra vinikṣipet | [RRĀ, Ras.kh., 3 211.1]
āvartitaṃ suvarṇābhaṃ jāyate tatra nikṣipet | [RRĀ, Ras.kh., 3 211.2]
jīvayuktaṃ rasaṃ divyaṃ tato huṃkāramuccaret | [RRĀ, Ras.kh., 3 212.1]
kṛtvā tatra mahārāvaṃ huṃkāratrayasaṃyutam | [RRĀ, Ras.kh., 3 212.2]
tataś cottiṣṭhate siddhaḥ pūrvāhṇe bhāskaro yathā | [RRĀ, Ras.kh., 3 213.1]
divyatejā mahākāyo mahābalaparākramaḥ | [RRĀ, Ras.kh., 3 213.2]
navanāgasahasrāṇāṃ balaṃ tasyādhikaṃ bhavet | [RRĀ, Ras.kh., 3 214.1]
jīvate vajradehaḥ san satyaṃ satyaṃ śivoditam | [RRĀ, Ras.kh., 3 214.2]
jarājarjaritāṅgānām andhānāṃ paṅgukuṣṭhinām | [RRĀ, Ras.kh., 3 215.1]
naṣṭavāgjaḍaṣaṇḍānāṃ kubjānāṃ kuṣṭhadehinām | [RRĀ, Ras.kh., 3 215.2]
anekavyādhiyuktānāṃ bhrāntonmattapiśācinām | [RRĀ, Ras.kh., 3 216.1]
kiṃ punaḥ svacchadehānāṃ bhūpānāṃ rasasevinām | [RRĀ, Ras.kh., 3 216.2]
vīrāṇāṃ sādhakānāṃ ca divyasiddhiprado bhavet | [RRĀ, Ras.kh., 3 217.1]
tasmādvīrataro yo 'tra bhairavo'sau na saṃśayaḥ | [RRĀ, Ras.kh., 3 217.2]
vajrakāyo bhavetsiddho medhāvī divyarūpavān | [RRĀ, Ras.kh., 3 218.1]
ardhayojanavistīrṇaṃ vimānaṃ cāpsaroyutam | [RRĀ, Ras.kh., 3 218.2]
āyāti nātra saṃdehastasya siddhasya sammukham | [RRĀ, Ras.kh., 3 219.1]
tatrārūḍho rudraloke krīḍate bhairavo yathā | [RRĀ, Ras.kh., 3 219.2]
kṣutpipāsāvinirmukto jagannāśe na naśyati | [RRĀ, Ras.kh., 3 220.1]
bhuñjānaḥ sarvabhogāṃśca yogināṃ sa priyo bhavet | [RRĀ, Ras.kh., 3 220.2]
icchāsiddho mahāvīro nityānandamayo bhavet | [RRĀ, Ras.kh., 3 220.3]
dṛṣṭvā samastamanubhūya rasāyaneṣu sārātisārasukhasādhyataraṃ narāṇām | [RRĀ, Ras.kh., 3 221.1]
dehasya dārḍhyakaraṇe guṭikāprayogāḥ proktāḥ paraṃ śivakarāḥ satataṃ susiddhyai | [RRĀ, Ras.kh., 3 221.2]
{RRĀ, Ras.kh., 4}
sūtagandhagaganāyasaśulbaṃ māritaṃ ca paramāmṛtīkṛtam | [RRĀ, Ras.kh., 4 1.1]
iṣṭamekamapi mūlikāgaṇaṃ dehasiddhikaramāśu sevitam | [RRĀ, Ras.kh., 4 1.2]
mṛtakāntābhrakaṃ sūtaṃ gandhaṃ bhṛṅgaviḍaṅgakam | [RRĀ, Ras.kh., 4 2.1]
tvagvarjaṃ bilvabījaṃ ca pratyekaṃ palaṣoḍaśa | [RRĀ, Ras.kh., 4 2.2]
triṃśatpalaṃ tryūṣaṇaṃ ca triṃśattriṃśadghṛtaṃ madhu | [RRĀ, Ras.kh., 4 3.1]
citramūlaṃ daśapalaṃ sarvaṃ cūrṇaṃ viloḍayet | [RRĀ, Ras.kh., 4 3.2]
palāni triphalāyāstu viṃśapūrvaṃ catuḥśatam | [RRĀ, Ras.kh., 4 4.1]
kvāthyam aṣṭaguṇais toyair grāhyamaṣṭāvaśeṣitam | [RRĀ, Ras.kh., 4 4.2]
kaṣāyaṃ bhāvayettena māsaikaṃ pūrvaloḍitam | [RRĀ, Ras.kh., 4 5.1]
lohapātre khare gharme tatpalārdhaṃ sadā pibet | [RRĀ, Ras.kh., 4 5.2]
kṣīraiḥ śayanakāle tu varṣān mṛtyujarāpaham | [RRĀ, Ras.kh., 4 6.1]
bālo nibiḍasaṃdhiś ca jīvec candrārkatārakam | [RRĀ, Ras.kh., 4 6.2]
mahārasāyanaṃ divyaṃ kāminīśatatoṣakam | [RRĀ, Ras.kh., 4 7.1]
agnivarṇaṃ kṣipetkṣīre kṛṣṇābhraṃ vahnitāpitam | [RRĀ, Ras.kh., 4 7.2]
bhinnapattraṃ tataḥ kṛtvā jalamadhye vinikṣipet | [RRĀ, Ras.kh., 4 8.1]
triṃśatpalāni yatnena maricaṃ palapañcakam | [RRĀ, Ras.kh., 4 8.2]
cūrṇitaṃ nikṣipettasmiṃstridinānte samuddharet | [RRĀ, Ras.kh., 4 9.1]
tatsarvaṃ peṣayec chlakṣṇaṃ sitavastreṇa bandhayet | [RRĀ, Ras.kh., 4 9.2]
jalapūrṇe ghaṭe gharme dolāyantreṇa dhārayet | [RRĀ, Ras.kh., 4 10.1]
śuṣke toye punastoyaṃ dadyād yāvaj jale gatam | [RRĀ, Ras.kh., 4 10.2]
tadabhrakaṃ tato vastraṃ saṃtyajed rakṣayej jalam | [RRĀ, Ras.kh., 4 11.1]
triṃśadbhāgaṃ tataḥ kuryāt taj jalaṃ sābhrakaṃ sudhīḥ | [RRĀ, Ras.kh., 4 11.2]
tadbhāgaikena saṃloḍya palaikaṃ śvetataṇḍulāt | [RRĀ, Ras.kh., 4 12.1]
triṃśatpale gavāṃ kṣīre tat pacec cātha śītalam | [RRĀ, Ras.kh., 4 12.2]
madhvājyairdvipalairyuktaṃ niṣkaikaiś ca marīcakaiḥ | [RRĀ, Ras.kh., 4 13.1]
sādhako bhakṣayen nityaṃ māsān mṛtyujarāpaham | [RRĀ, Ras.kh., 4 13.2]
keśā dantā nakhāstasya patanti hy udbhavanti ca | [RRĀ, Ras.kh., 4 14.1]
vajrakāyo bhavetsiddho vāyuvego mahābalaḥ | [RRĀ, Ras.kh., 4 14.2]
amṛtābhrakayogo'yaṃ śambhunā gaditaḥ purā | [RRĀ, Ras.kh., 4 15.1]
mṛtābhraṃ gandhakaṃ śuddhaṃ kaṇā sarvaṃ samaṃ ghṛtaiḥ | [RRĀ, Ras.kh., 4 15.2]
karṣaikaṃ bhakṣayen nityaṃ varṣān mṛtyujarāpaham | [RRĀ, Ras.kh., 4 16.1]
koraṇṭakasya pattrāṇi mṛtābhraṃ gandhakaṃ samam | [RRĀ, Ras.kh., 4 16.2]
tatsarvaṃ nīlikādrāvaiḥ saptāhaṃ bhāvyamātape | [RRĀ, Ras.kh., 4 17.1]
tatkarṣaikaṃ pibet kṣīrairabdān mṛtyujarāpaham | [RRĀ, Ras.kh., 4 17.2]
mṛtābhrakasya karṣaikaṃ gavāṃ kṣīraṃ palaṃ tathā | [RRĀ, Ras.kh., 4 18.1]
samūlapattrāṃ sarpākṣīṃ sārdrāṃ piṣṭvā ca gandhakam | [RRĀ, Ras.kh., 4 18.2]
ekīkṛtya pibetsarvaṃ varṣaikena jarāṃ jayet | [RRĀ, Ras.kh., 4 19.1]
vajrakāyaḥ khecaraśca jīved brahmadinatrayam | [RRĀ, Ras.kh., 4 19.2]
mṛtābhraṃ kāntalohaṃ ca triphalā māgadhī samam | [RRĀ, Ras.kh., 4 20.1]
pañcāṅgaṃ badarīcūrṇamabhratulyaṃ niyojayet | [RRĀ, Ras.kh., 4 20.2]
sitāmadhvājyasaṃyuktaṃ palārdhaṃ bhakṣayetsadā | [RRĀ, Ras.kh., 4 21.1]
hanti varṣāj jarāṃ mṛtyumāyuḥ syādbrahmaṇo dinam | [RRĀ, Ras.kh., 4 21.2]
amṛtakrīḍe viṣṇusaṃvaraṇi svāhā | [RRĀ, Ras.kh., 4 22.1]
anena mantreṇa sarve abhrakayogā abhimantrya bhakṣaṇīyāḥ | [RRĀ, Ras.kh., 4 22.2]
mṛtaṃ kāntaṃ tilāḥ kṛṣṇā badarīphalacūrṇakam | [RRĀ, Ras.kh., 4 22.3]
kākatuṇḍībījacūrṇaṃ sarvaṃ tulyaṃ prakalpayet | [RRĀ, Ras.kh., 4 22.4]
śālmalīmallipattrāṇāṃ dravair bhāvyaṃ dinatrayam | [RRĀ, Ras.kh., 4 23.1]
tridinaṃ bhṛṅgajairdrāvair bhāvitaṃ śoṣayetpunaḥ | [RRĀ, Ras.kh., 4 23.2]
tasmin tulyaṃ guḍaṃ kṣiptvā vaṭikāḥ karṣamātrakāḥ | [RRĀ, Ras.kh., 4 24.1]
rudanty utthadravaiḥ kṣīrair madhvājyābhyāṃ pibet sadā | [RRĀ, Ras.kh., 4 24.2]
varṣaikena jarāṃ mṛtyuṃ hanti satyaṃ na saṃśayaḥ | [RRĀ, Ras.kh., 4 25.1]
mṛtaṃ kāntaṃ kṛṣṇatilāṃstriphalāṃ cūrṇayetsamam | [RRĀ, Ras.kh., 4 25.2]
śālmalīketakīdrāvairloḍitaṃ kāntapātrake | [RRĀ, Ras.kh., 4 26.1]
sthitaṃ rātrau pibetprātaḥ palārdhaṃ mṛtyunāśanam | [RRĀ, Ras.kh., 4 26.2]
vatsaraikāj jarāṃ hanti jīved brahmadinatrayam | [RRĀ, Ras.kh., 4 27.1]
kāntabhasma kaṇācūrṇaṃ nimbaniryāsameva ca | [RRĀ, Ras.kh., 4 27.2]
triphalātulyatulyāṃśaṃ madhvājyābhyāṃ palārdhakam | [RRĀ, Ras.kh., 4 28.1]
lihenmāsāṣṭakaṃ nityaṃ jīvedbrahmadinaṃ naraḥ | [RRĀ, Ras.kh., 4 28.2]
kuṣṭhakhaṇḍāni saṃpācya kaṣāye traiphale same | [RRĀ, Ras.kh., 4 29.1]
śoṣayitvā vicūrṇyātha tāni kāntaṃ mṛtaṃ samam | [RRĀ, Ras.kh., 4 29.2]
madhvājyābhyāṃ lihetkarṣaṃ varṣān mṛtyujarāpaham | [RRĀ, Ras.kh., 4 30.1]
koraṇṭapattracūrṇaṃ tu kāntabhasma tilā guḍam | [RRĀ, Ras.kh., 4 30.2]
tulyaṃ bhakṣyaṃ palārdhaṃ tad varṣān mṛtyujarāpaham | [RRĀ, Ras.kh., 4 31.1]
kāntabhasma samaṃ gandhaṃ tailair jyotiṣmatībhavaiḥ | [RRĀ, Ras.kh., 4 31.2]
lihen nityaṃ caturniṣkaṃ brahmāyurjāyate naraḥ | [RRĀ, Ras.kh., 4 32.1]
bṛhaspatisamo vācā vatsarādbhavati dhruvam | [RRĀ, Ras.kh., 4 32.2]
mṛtatīkṣṇaṃ trayo bhāgāḥ śuddhagandhāṣṭabhāgakam | [RRĀ, Ras.kh., 4 33.1]
gharme bhāvyaṃ trisaptāhaṃ tatsarvaṃ kanyakādravaiḥ | [RRĀ, Ras.kh., 4 33.2]
gokṣīrais tat pibetkarṣaṃ jīvedbrahmadinatrayam | [RRĀ, Ras.kh., 4 34.1]
varṣamātrān na saṃdeho divyatejā mahābalaḥ | [RRĀ, Ras.kh., 4 34.2]
mṛtaṃ kāntaṃ śilā śuddhā tulyaṃ madhvājyakairlihet | [RRĀ, Ras.kh., 4 35.1]
niṣkaṃ niṣkaṃ tu varṣaikaṃ jīvedbrahmadinatrayam | [RRĀ, Ras.kh., 4 35.2]
triniṣkaṃ mṛtatīkṣṇaṃ tu muṇḍaṃ vā kāntameva vā | [RRĀ, Ras.kh., 4 36.1]
pibeddhāroṣṇapayasā vayaḥstambhakaraṃ nṛṇām | [RRĀ, Ras.kh., 4 36.2]
varṣadvayaprayogeṇa jīvedācandratārakam | [RRĀ, Ras.kh., 4 37.1]
samyakkāntamaye pātre dhātrīcūrṇaṃ śivāmbunā | [RRĀ, Ras.kh., 4 37.2]
rātrau palaikaṃ saṃlipya prātarutthāya bhakṣayet | [RRĀ, Ras.kh., 4 38.1]
valīpalitanirmukto vatsarānmṛtyujidbhavet | [RRĀ, Ras.kh., 4 38.2]
lepayetkāntapātrāntaḥ palaikaṃ triphalāmadhu | [RRĀ, Ras.kh., 4 39.1]
divārātraṃ sthitaṃ peyaṃ tannityaṃ tu śivāmbunā | [RRĀ, Ras.kh., 4 39.2]
varṣānmṛtyuṃ jarāṃ hanti jīvedvarṣaśatatrayam | [RRĀ, Ras.kh., 4 39.3]
oṃ haḥ amṛte amṛtaśakti amṛtagandhopajīvi niṣpannaṃ candrāmṛtam ājñāpitaṃkuru kurusvāhā he he haṃ haḥ gaṃ iti gandhakalohayorbhakṣaṇamantraḥ | [RRĀ, Ras.kh., 4 40.1]
sarveṣāṃ lohayogānāmanu syātkṣīrapānakam | [RRĀ, Ras.kh., 4 40.2]
āsvādayet svādumustānāṃ svarasaṃ dantapīḍitam | [RRĀ, Ras.kh., 4 40.3]
mūlāni bhakṣayet tāsām āsyavairasyaśāntaye | [RRĀ, Ras.kh., 4 41.1]
baddhe koṣṭhe tu dīptāgnau taptaṃ kṣīraṃ pibetsadā | [RRĀ, Ras.kh., 4 41.2]
snānamardanatīkṣṇoṣṇaṃ viṣṭambhe sati varjayet | [RRĀ, Ras.kh., 4 42.1]
tāmbūlaṃ bhakṣayennityaṃ sakarpūraṃ muhurmuhuḥ | [RRĀ, Ras.kh., 4 42.2]
samyagjīrṇe tu dīptāgnau pibet paścād bubhukṣitaḥ | [RRĀ, Ras.kh., 4 43.1]
śṛtaṃ kṣīraṃ tato'nnaṃ ca sevyaṃ lauharasāyane | [RRĀ, Ras.kh., 4 43.2]
brahmavṛkṣasya pañcāṅgaṃ chāyāśuṣkaṃ sucūrṇitam | [RRĀ, Ras.kh., 4 44.1]
madhvājyābhyāṃ lihetkarṣaṃ varṣaikena jarāṃ jayet | [RRĀ, Ras.kh., 4 44.2]
jīvedvarṣasahasraikaṃ divyatejā mahābalaḥ | [RRĀ, Ras.kh., 4 45.1]
brahmavṛkṣasya puṣpāṇi chāyāśuṣkāṇi kārayet | [RRĀ, Ras.kh., 4 45.2]
triṃśatpalaṃ tu taccūrṇaṃ caturviṃśatpalaṃ ghṛtam | [RRĀ, Ras.kh., 4 46.1]
ekīkṛtya kṣipedbhāṇḍe taṃ ruddhvā dhānyarāśigam | [RRĀ, Ras.kh., 4 46.2]
kṛtvā māsātsamuddhṛtya bhāgān kuryāccaturdaśa | [RRĀ, Ras.kh., 4 47.1]
bhāgaikaṃ bhakṣayennityaṃ bhuñjīta kāntabhājane | [RRĀ, Ras.kh., 4 47.2]
evaṃ māsatrayaṃ kuryādvajrakāyo bhavennaraḥ | [RRĀ, Ras.kh., 4 48.1]
tasya mūtrapurīṣābhyāṃ tāmramāyāti kāñcanam | [RRĀ, Ras.kh., 4 48.2]
brahmavṛkṣasya bījāni cūrṇitāni ghṛtaiḥ saha | [RRĀ, Ras.kh., 4 49.1]
pūrvavaddhānyamadhye tu kṣiptvā māsātsamuddharet | [RRĀ, Ras.kh., 4 49.2]
palaikaikaṃ sadā khādedvatsarānmṛtyujidbhavet | [RRĀ, Ras.kh., 4 50.1]
valīpalitanirmukto jīvedbrahmadinatrayam | [RRĀ, Ras.kh., 4 50.2]
brahmabījotthitaṃ tailaṃ gavāṃ kṣīraiḥ paladvayam | [RRĀ, Ras.kh., 4 51.1]
tulyaiḥ pibedbhavenmūrchā siñcettasya mukhe payaḥ | [RRĀ, Ras.kh., 4 51.2]
bodhe kṣīraudanaṃ dadyānmāsājjñānī bhavennaraḥ | [RRĀ, Ras.kh., 4 52.1]
dvitīye śukratulyaḥ syāttṛtīye vajravadbhavet | [RRĀ, Ras.kh., 4 52.2]
dūraśrāvī caturthe tu pañcame khegatirbhavet | [RRĀ, Ras.kh., 4 53.1]
māsaṣaṭke svayaṃ kartā śivatulyaparākramaḥ | [RRĀ, Ras.kh., 4 53.2]
mahākalpāntaparyantaṃ jīvedvarṣaikasevanāt | [RRĀ, Ras.kh., 4 54.1]
brahmavṛkṣamatisthūlaṃ chedayedūrdhvabhāgataḥ | [RRĀ, Ras.kh., 4 54.2]
adho rakṣyaṃ trihastaṃ syāttasya mūrdhni bilaṃ kṛtam | [RRĀ, Ras.kh., 4 55.1]
pakvadhātrīphalaiḥ pūryaṃ tatkāṣṭhena nirudhya ca | [RRĀ, Ras.kh., 4 55.2]
kuśaistu veṣṭayetsarvaṃ lepyaṃ mṛdgomayaiḥ punaḥ | [RRĀ, Ras.kh., 4 56.1]
āveṣṭya vastrakhaṇḍena limpenmṛdgomayaistataḥ | [RRĀ, Ras.kh., 4 56.2]
śuṣke gajapuṭaṃ deyaṃ parito'raṇyakotpalaiḥ | [RRĀ, Ras.kh., 4 57.1]
svāṅgaśītalamuddhṛtya sadravāṇi phalāni ca | [RRĀ, Ras.kh., 4 57.2]
kṣipenmadhvājyasaṃyukte bhāṇḍe tānyeva bhakṣayet | [RRĀ, Ras.kh., 4 58.1]
yatheṣṭaṃ bhūgṛhāntasthaḥ kṣīrāhārī jarāṃ jayet | [RRĀ, Ras.kh., 4 58.2]
māsadvayena vasudhāṃ chidrāṃ paśyati niścitam | [RRĀ, Ras.kh., 4 59.1]
jīvedbrahmadinaṃ yāvatsarpavatkañcukaṃ tyajet | [RRĀ, Ras.kh., 4 59.2]
śvetapālāśapañcāṅgaṃ cūrṇitaṃ madhunā saha | [RRĀ, Ras.kh., 4 60.1]
karṣaikaṃ bhakṣayennityaṃ māsānmṛtyujarāpaham | [RRĀ, Ras.kh., 4 60.2]
brahmāyurjāyate siddho varṣamātrānna saṃśayaḥ | [RRĀ, Ras.kh., 4 61.1]
ajāghṛtena tadbījamekaikaṃ bhakṣayetsadā | [RRĀ, Ras.kh., 4 61.2]
śarīraṃ bhasmanā mardyaṃ māsānmṛtyujarāṃ jayet | [RRĀ, Ras.kh., 4 62.1]
jīvedbrahmadinaṃ yāvaddivyakāyo bhavennaraḥ | [RRĀ, Ras.kh., 4 62.2]
anye yogā yathā rakte brahmavṛkṣe ca ye guṇāḥ | [RRĀ, Ras.kh., 4 63.1]
tathaiva śvetapālāśe bhaveyuḥ sādhakasya vai | [RRĀ, Ras.kh., 4 63.2]
amṛtaṃ kuru kuru amṛtamālinyai namaḥ | [RRĀ, Ras.kh., 4 64.1]
anena mantreṇa sarvayogāḥ saptābhimantritā bhakṣaṇīyāḥ | [RRĀ, Ras.kh., 4 64.2]
śuklapakṣe'tha pūrṇāyāṃ puṣye vā śravaṇe tathā | [RRĀ, Ras.kh., 4 64.3]
revatyāṃ vātha sampūjya muṇḍīpañcāṅgamuddharet | [RRĀ, Ras.kh., 4 64.4]
chāyāśuṣkaṃ tu taccūrṇaṃ karṣaṃ gopayasā saha | [RRĀ, Ras.kh., 4 65.1]
varṣaikena jarāṃ hanti jīvedvarṣaśatatrayam | [RRĀ, Ras.kh., 4 65.2]
tasya mūtrapurīṣābhyāṃ tāmraṃ sauvarṇatāṃ vrajet | [RRĀ, Ras.kh., 4 66.1]
taccūrṇaṃ tu ghṛtairlehyaṃ tadvatsyādbalamadbhutam | [RRĀ, Ras.kh., 4 66.2]
oṃ namo'mṛtodbhavāya amṛtaṃ kuru kuru svāhā oṃ hrāṃ saḥ | [RRĀ, Ras.kh., 4 67.1]
iti auṣadhabhakṣaṇamantraḥ | [RRĀ, Ras.kh., 4 67.2]
chāyāśuṣkaṃ devadālīpañcāṅgaṃ cūrṇayettataḥ | [RRĀ, Ras.kh., 4 67.3]
madhvājyābhyāṃ lihetkarṣaṃ varṣānmṛtyujarāṃ jayet | [RRĀ, Ras.kh., 4 67.4]
jīvetkalpasahasraṃ tu rudratulyo bhavennaraḥ | [RRĀ, Ras.kh., 4 68.1]
taccūrṇaṃ karṣamātraṃ tu nityaṃ peyaṃ śivāmbunā | [RRĀ, Ras.kh., 4 68.2]
pūrvavajjāyate siddhirvatsarānnātra saṃśayaḥ | [RRĀ, Ras.kh., 4 69.1]
taccūrṇaṃ vākucīvahnisarpākṣībhṛṅgarāṭsamam | [RRĀ, Ras.kh., 4 69.2]
cūrṇitaṃ karṣamātraṃ tu nityaṃ peyaṃ śivāmbunā | [RRĀ, Ras.kh., 4 70.1]
varṣānmṛtyuṃ jarāṃ hanti chidrāṃ paśyati medinīm | [RRĀ, Ras.kh., 4 70.2]
punarnavādevadālyor nīrair nityaṃ pibennaraḥ | [RRĀ, Ras.kh., 4 71.1]
devadālyāśca sarpākṣyāḥ palaikaṃ vā śivāmbunā | [RRĀ, Ras.kh., 4 71.2]
pibet syāt pūrvavat siddhirvatsarānnātra saṃśayaḥ | [RRĀ, Ras.kh., 4 72.1]
devadālīṃ ca nirguṇḍīṃ pibetkarṣaṃ śivāmbunā | [RRĀ, Ras.kh., 4 72.2]
varṣaikena jarāṃ hanti jīvedācandratārakam | [RRĀ, Ras.kh., 4 72.3]
oṃ amṛtagaṇa rudragaṇāmbhaḥ svāhā | [RRĀ, Ras.kh., 4 73.1]
ayaṃ ca grahaṇamantraḥ | [RRĀ, Ras.kh., 4 73.2]
namo bhagavate rudrāya huṃ phaṭ svāhā | [RRĀ, Ras.kh., 4 73.3]
ayaṃ sādhakasya śikhābandhanamantraḥ | [RRĀ, Ras.kh., 4 73.4]
oṃ cara ra ra | [RRĀ, Ras.kh., 4 73.5]
ayaṃ bhakṣaṇamantraḥ | [RRĀ, Ras.kh., 4 73.6]
puṣye śvetārkamūlaṃ tu grāhyaṃ chāyāviśoṣitam | [RRĀ, Ras.kh., 4 74.1]
cūrṇakarṣaṃ gavāṃ kṣīraiḥ paladvaṃdvairyutaṃ pibet | [RRĀ, Ras.kh., 4 74.2]
māsaṣaṭkāj jarāṃ hanti jīvedbrahmadinatrayam | [RRĀ, Ras.kh., 4 75.1]
dravaṃ śvetārkapattrāṇāṃ bhṛṅgarājadravaiḥ samam | [RRĀ, Ras.kh., 4 75.2]
ekīkṛtyātape śuṣkaṃ cūrṇaṃ kṣīraiścaturguṇaiḥ | [RRĀ, Ras.kh., 4 76.1]
mṛdvagninā pacettāvadyāvatpiṇḍatvamāgatam | [RRĀ, Ras.kh., 4 76.2]
tatkarṣaikaṃ ghṛtairlehyaṃ varṣātsyātpūrvavatphalam | [RRĀ, Ras.kh., 4 76.3]
oṃ āṃ haṃ vāsaramāline svāhā | [RRĀ, Ras.kh., 4 77.1]
ayaṃ bhakṣaṇamantraḥ | [RRĀ, Ras.kh., 4 77.2]
grāhyaṃ somatrayodaśyāṃ hastikarṇasya pattrakam | [RRĀ, Ras.kh., 4 77.3]
chāyāśuṣkaṃ tu taccūrṇaṃ gavāṃ kṣīraiḥ pibetpalam | [RRĀ, Ras.kh., 4 77.4]
varṣamātrājjarāṃ hanti jīvedbrahmadinaṃ naraḥ | [RRĀ, Ras.kh., 4 78.1]
hastikarṇasya pañcāṅgaṃ chāyāśuṣkaṃ vicūrṇitam | [RRĀ, Ras.kh., 4 78.2]
karṣamātraṃ pibennityaṃ māsaikamudakaiḥ saha | [RRĀ, Ras.kh., 4 79.1]
āranālais tatas takrair dadhikṣīrājyakṣaudrakaiḥ | [RRĀ, Ras.kh., 4 79.2]
pratyekena kramāt sevyaṃ māsaikena jarāpaham | [RRĀ, Ras.kh., 4 80.1]
jīvedbrahmadinaṃ sārdhaṃ vajrakāyo mahābalaḥ | [RRĀ, Ras.kh., 4 80.2]
oṃ garaviṣaṃ dṛṣṭau gṛhṇāmi svāhā | [RRĀ, Ras.kh., 4 81.1]
hastikarṇagrahaṇamantraḥ | [RRĀ, Ras.kh., 4 81.2]
oṃ amṛtakuṭījātānām amṛtaṃ kuru kuru svāhā | [RRĀ, Ras.kh., 4 81.3]
anena pūjayet | [RRĀ, Ras.kh., 4 81.4]
oṃ amṛtodbhavāya amṛtaṃ kuru kuru nityaṃ namo namaḥ | [RRĀ, Ras.kh., 4 81.5]
bhakṣaṇamantraḥ | [RRĀ, Ras.kh., 4 81.6]
rudantyāścaiva pañcāṅgaṃ chāyāśuṣkaṃ vicūrṇayet | [RRĀ, Ras.kh., 4 82.1]
tadardhaṃ musalīcūrṇaṃ musalyardhaṃ phalatrayam | [RRĀ, Ras.kh., 4 82.2]
mūlānāṃ katakotthānāṃ tailaṃ pātālayantrake | [RRĀ, Ras.kh., 4 83.1]
grāhayedgarbhayantre vā tattailaṃ kṣālayejjalaiḥ | [RRĀ, Ras.kh., 4 83.2]
nālikerajalairvātha kṣālyaṃ pañcāṃśavārakam | [RRĀ, Ras.kh., 4 84.1]
etattailena saṃyuktaṃ pūrvacūrṇaṃ lihet kramāt | [RRĀ, Ras.kh., 4 84.2]
karṣādivardhanaṃ kāryaṃ palāntaṃ cātha vardhayet | [RRĀ, Ras.kh., 4 85.1]
evamabdājjarāṃ hanti āyuḥ syādbrahmaṇo dinam | [RRĀ, Ras.kh., 4 85.2]
siddhayogo hy ayaṃ khyāto vajrakāyakaro nṛṇām | [RRĀ, Ras.kh., 4 86.1]
puṣyārke grāhayet prātarnirguṇḍīmūlajāṃ tvacam | [RRĀ, Ras.kh., 4 86.2]
chāyāśuṣkāṃ vicūrṇyātha karṣamekaṃ pibetsadā | [RRĀ, Ras.kh., 4 87.1]
ajāmūtrapalaikena ṣaṇmāsādamaro bhavet | [RRĀ, Ras.kh., 4 87.2]
varṣamātraprayogeṇa śivatulyo bhavennaraḥ | [RRĀ, Ras.kh., 4 88.1]
taccūrṇaṃ kṣīramadhvājyair loḍitaṃ snigdhabhāṇḍake | [RRĀ, Ras.kh., 4 88.2]
ruddhvā kṣipeddhānyarāśau māsāduddhṛtya bhakṣayet | [RRĀ, Ras.kh., 4 89.1]
dvipalaṃ varṣaparyantaṃ jīveccandrārkatārakam | [RRĀ, Ras.kh., 4 89.2]
taccūrṇārdhapalaṃ cājyair lihetsyātpūrvavatphalam | [RRĀ, Ras.kh., 4 90.1]
taccūrṇaṃ triphalā muṇḍī bhṛṅgī nimbo guḍūcikā | [RRĀ, Ras.kh., 4 90.2]
vacā caiṣāṃ samaṃ cūrṇaṃ madhvājyābhyāṃ lihetpalam | [RRĀ, Ras.kh., 4 91.1]
varṣānmṛtyuṃ jarāṃ hanti jīvedbrahmadinatrayam | [RRĀ, Ras.kh., 4 91.2]
nirguṇḍīpattrajaṃ drāvaṃ bhāṇḍe mṛdvagninā pacet | [RRĀ, Ras.kh., 4 92.1]
guḍavatpākamāpannaṃ pītaṃ vāntivirekakṛt | [RRĀ, Ras.kh., 4 92.2]
niryānti kṛmayastasya mukhanāsākṣikarṇataḥ | [RRĀ, Ras.kh., 4 93.1]
rājayakṣmādirogāṃśca saptāhena vināśayet | [RRĀ, Ras.kh., 4 93.2]
māsatrayājjarāṃ hanti jīvedvarṣaśatatrayam | [RRĀ, Ras.kh., 4 93.3]
oṃ namo māya gaṇapataye bhūpataye kuberāya svāhā iti bhakṣaṇamantraḥ | [RRĀ, Ras.kh., 4 94.1]
bhallātako'bhayā vīrā kākatuṇḍyāḥ phalaṃ vacā | [RRĀ, Ras.kh., 4 94.2]
lāṅgalī nimbapattrāṇi sahadevī samaṃ samam | [RRĀ, Ras.kh., 4 94.3]
eṣāṃ pātālayantreṇa tailaṃ grāhyaṃ prayatnataḥ | [RRĀ, Ras.kh., 4 95.1]
tattailaṃ nīlikāmūlayuktamardhapalaṃ pibet | [RRĀ, Ras.kh., 4 95.2]
vatsarātpalitaṃ hanti āyuḥ syādbrahmaṇo dinam | [RRĀ, Ras.kh., 4 96.1]
tailārdhaniṣke tannasye kṛte syātpūrvavatphalam | [RRĀ, Ras.kh., 4 96.2]
kṛṣṇajīrakaprasthaikaṃ tattulyaṃ bhṛṅgajadravam | [RRĀ, Ras.kh., 4 97.1]
yaṣṭī nīlotpalaṃ caiva prati prasthārdhamāharet | [RRĀ, Ras.kh., 4 97.2]
pādaprasthaṃ tilāttailaṃ sarvamekatra pācayet | [RRĀ, Ras.kh., 4 98.1]
grāhyaṃ tailāvaśeṣaṃ tannasyaṃ tenaiva kārayet | [RRĀ, Ras.kh., 4 98.2]
nasyaṃ cāṅkollatailena kuryānmṛtyujarāpaham | [RRĀ, Ras.kh., 4 99.1]
niṣkārdhaniṣkaṃ varṣaikaṃ jīvedvarṣaśatatrayam | [RRĀ, Ras.kh., 4 99.2]
kākamācīphalaṃ piṣṭvā karṣaikamudakaiḥ pibet | [RRĀ, Ras.kh., 4 100.1]
vatsarātpalitaṃ hanti āyuḥ syādbrahmaṇo dinam | [RRĀ, Ras.kh., 4 100.2]
guḍūcī musalī muṇḍī nirguṇḍī ca śatāvarī | [RRĀ, Ras.kh., 4 101.1]
vijayā ca samaṃ cūrṇaṃ sitāmadhvājyasaṃyutam | [RRĀ, Ras.kh., 4 101.2]
khādetkarṣadvayaṃ nityaṃ vatsarātpalitaṃ jayet | [RRĀ, Ras.kh., 4 102.1]
uktaṃ gorakṣanāthena jīvedbrahmadinatrayam | [RRĀ, Ras.kh., 4 102.2]
kṛṣṇāṣṭamyāṃ kṛṣṇasūtrairvṛkṣaṃ śunakaśālmaleḥ | [RRĀ, Ras.kh., 4 103.1]
āveṣṭyāghoramantreṇa rātrau kṛṣṇājakaṃ balim | [RRĀ, Ras.kh., 4 103.2]
dattvāghoraṃ japettatra yāvadaṣṭasahasrakam | [RRĀ, Ras.kh., 4 104.1]
tasya mūlatvacaṃ grāhyaṃ chāyāśuṣkaṃ vicūrṇayet | [RRĀ, Ras.kh., 4 104.2]
madhvājyābhyāṃ sadā khādetpalaikaṃ vatsarāvadhi | [RRĀ, Ras.kh., 4 105.1]
valīpalitanirmukto jīvedbrahmadinaṃ naraḥ | [RRĀ, Ras.kh., 4 105.2]
tasya puṣpāṇi saṃgṛhya gavāṃ kṣīraiḥ sadā pacet | [RRĀ, Ras.kh., 4 106.1]
puṣpavarjaṃ pibetkṣīraṃ māsānmṛtyujarāpaham | [RRĀ, Ras.kh., 4 106.2]
phalaikaṃ tasya vṛkṣasya gavāṃ kṣīreṇa pācayet | [RRĀ, Ras.kh., 4 107.1]
phalavarjaṃ pibetkṣīraṃ kṣīramevaṃ pibedbudhaḥ | [RRĀ, Ras.kh., 4 107.2]
caturmāsaprayogeṇa vajrakāyo bhavennaraḥ | [RRĀ, Ras.kh., 4 108.1]
jīvetkalpāntaparyantaṃ vāyuvego mahābalaḥ | [RRĀ, Ras.kh., 4 108.2]
tasya mūtrapurīṣābhyāṃ tāmraṃ bhavati kāñcanam | [RRĀ, Ras.kh., 4 109.1]
kākamācī bhṛṅgarājaḥ sarpākṣī sahadevikā | [RRĀ, Ras.kh., 4 109.2]
samūlā devadālī ca nimbavākucībījakam | [RRĀ, Ras.kh., 4 110.1]
phalāni kākatuṇḍyāśca mūlaṃ brahmāśvagandhayoḥ | [RRĀ, Ras.kh., 4 110.2]
nīlakoraṇṭapattrāṇi triphalā ca samaṃ samam | [RRĀ, Ras.kh., 4 111.1]
cūrṇaṃ tatkanyakādrāvairbhāvayetsaptavāsaram | [RRĀ, Ras.kh., 4 111.2]
chāyāyāṃ śoṣitaṃ kuryātsitāmadhvājyasaṃyutam | [RRĀ, Ras.kh., 4 112.1]
bhakṣet karṣadvayaṃ nityaṃ varṣamātrājjarāṃ jayet | [RRĀ, Ras.kh., 4 112.2]
jīveccandrārkanakṣatraṃ mahākāyo mahābalaḥ | [RRĀ, Ras.kh., 4 112.3]
oṃ ṭhaḥ ṭhaḥ ṭhaḥ saḥ saḥ saḥ amṛte amṛtavarṣiṇi amṛtasaṃjīvani sarvakāmaprade bhagavān somarāja ājñāpayati svāhā iti bhakṣaṇamantraḥ | [RRĀ, Ras.kh., 4 113.1]
triphalā vākucībījaṃ pippalī cāśvagandhikā | [RRĀ, Ras.kh., 4 113.2]
sarvaṃ tulyaṃ kṛtaṃ cūrṇaṃ madhvājyābhyāṃ lihetpalam | [RRĀ, Ras.kh., 4 113.3]
varṣānmṛtyuṃ jarāṃ hanti jīvedbrahmadinatrayam | [RRĀ, Ras.kh., 4 113.4]
oṃ hrāṃ hrīṃ hrūṃ saḥ svāhā anena mantreṇa bhakṣayet | [RRĀ, Ras.kh., 4 114.1]
mūlikākalpayogeṣu guñjaikaṃ mṛtapāradam | [RRĀ, Ras.kh., 4 114.2]
pratiyogayutaṃ khādetphalaṃ śataguṇaṃ bhavet | [RRĀ, Ras.kh., 4 114.3]
rasendrasya prabhāveṇa śīghraṃ siddhimavāpnuyāt | [RRĀ, Ras.kh., 4 114.4]
asthimudrādharo mantrī lakṣamekaṃ śmaśānataḥ | [RRĀ, Ras.kh., 4 115.1]
japenmahābhayaṃ hanti siddhiṃ datte rasāyanam | [RRĀ, Ras.kh., 4 115.2]
tena bhakṣitamātreṇa jīvedācandratārakam | [RRĀ, Ras.kh., 4 116.1]
ajeyo devadaityānāṃ parvatānapi cālayet | [RRĀ, Ras.kh., 4 116.2]
oṃ hrīṃ mahābhayerum | [RRĀ, Ras.kh., 4 117.1]
prātaḥ puṣyārkamukhye vividhaśubhadine mantrapūjāvidhānair grāhyaṃ divyauṣadhīnāṃ phaladalakusumaṃ mūlapattraṃ rasaṃ vā | [RRĀ, Ras.kh., 4 117.2]
sarvāṅgaṃ vātha siddhyai sakalamabhinavaṃ sevayed brahmacārī kṣīrānnaṃ codakānnaṃ hitamaśanamidaṃ sarvamanyad vivarjyam | [RRĀ, Ras.kh., 4 117.3]
{RRĀ, Ras.kh., 5}
udvartanaṃ palitahāri paraṃ narāṇāṃ śobhāvahaṃ sukhakaraṃ kacarañjanaṃ ca | [RRĀ, Ras.kh., 5 1.1]
vṛddhopayogisukhasādhyamanekayuktyā vakṣye susiddhamanubhūtipathena dṛṣṭam | [RRĀ, Ras.kh., 5 1.2]
pāradaṃ gandhakaṃ tulyaṃ nārīstanyena mardayet | [RRĀ, Ras.kh., 5 2.1]
viṣṇukrāntā meghanādā sarpākṣī munimuṇḍikā | [RRĀ, Ras.kh., 5 2.2]
āsāṃ dravairdinaṃ khalve mardayettatsamuddharet | [RRĀ, Ras.kh., 5 3.1]
yavacūrṇaṃ tilāścaiva pratyekaṃ rasatulyakam | [RRĀ, Ras.kh., 5 3.2]
kṣipettasmin ghṛtaiḥ kṣaudraiḥ sarvamāloḍya rakṣayet | [RRĀ, Ras.kh., 5 4.1]
anenodvartanaṃ samyagvalīpalitanāśanam | [RRĀ, Ras.kh., 5 4.2]
vatsarāddivyadehaḥ syājjīvedvarṣasahasrakam | [RRĀ, Ras.kh., 5 5.1]
vajrakāpālinīmūlaṃ pāradaṃ ca samaṃ samam | [RRĀ, Ras.kh., 5 5.2]
śivāmbunā tryahaṃ mardyamudvartātpūrvavatphalam | [RRĀ, Ras.kh., 5 6.1]
utpalāni samūlāni pāradaṃ ca samaṃ samam | [RRĀ, Ras.kh., 5 6.2]
saptāhaṃ mardayetkhalve svakīyenāśivāmbunā | [RRĀ, Ras.kh., 5 7.1]
tenaiva mardayedgātraṃ jāyate pūrvavatphalam | [RRĀ, Ras.kh., 5 7.2]
pāradasya samāṃśena brahmadaṇḍīyamūlakam | [RRĀ, Ras.kh., 5 8.1]
kṣiptvā saptadinaṃ mardyaṃ svakīyenāśivāmbunā | [RRĀ, Ras.kh., 5 8.2]
anenodvartayedgātraṃ jāyate pūrvavatphalam | [RRĀ, Ras.kh., 5 9.1]
gandhakaṃ kaṭutailena gharme bhāvyaṃ dināvadhi | [RRĀ, Ras.kh., 5 9.2]
tatpalārdhaṃ sadā khādeddivyakāyakaraṃ nṛṇām | [RRĀ, Ras.kh., 5 10.1]
jāyate svarṇavaddeho vatsarādvalivarjitaḥ | [RRĀ, Ras.kh., 5 10.2]
kuṣṭhacūrṇaṃ samadhvājyaṃ nityaṃ karṣaṃ lihettu yaḥ | [RRĀ, Ras.kh., 5 11.1]
vatsarāddivyadehaḥ syādgandhena śatapuṣpavat | [RRĀ, Ras.kh., 5 11.2]
kāntapāṣāṇacūrṇaṃ tu tailamadhvājyasaṃyutam | [RRĀ, Ras.kh., 5 12.1]
kākatuṇḍīphalaṃ sarvaṃ samametattu kalpayet | [RRĀ, Ras.kh., 5 12.2]
bhāṇḍe ruddhvā kṣipenmāsaṃ dhānyarāśāv athoddharet | [RRĀ, Ras.kh., 5 13.1]
anena lepayecchīrṣaṃ nasyaṃ kuryādanena vai | [RRĀ, Ras.kh., 5 13.2]
tryahād bhramarasaṃkāśāḥ keśāḥ syur vatsarārdhakam | [RRĀ, Ras.kh., 5 14.1]
nāgacūrṇapalaikaṃ tu śaṅkhacūrṇapaladvayam | [RRĀ, Ras.kh., 5 14.2]
pathyācūrṇaṃ niṣkamekaṃ sarvaṃ peṣyaṃ dināvadhi | [RRĀ, Ras.kh., 5 15.1]
amladadhnā yutaṃ yatnātsnātvādau śirasi kṣipet | [RRĀ, Ras.kh., 5 15.2]
mardayedghaṭikārdhaṃ tu veṣṭyam eraṇḍapattrakaiḥ | [RRĀ, Ras.kh., 5 16.1]
śiraḥ saṃveṣṭya vastreṇa prātaḥ snānaṃ samācaret | [RRĀ, Ras.kh., 5 16.2]
ityevaṃ tridinaṃ yatnātkṛtvā keśāṃśca rañjayet | [RRĀ, Ras.kh., 5 17.1]
pañcāṅgaṃ nīlikābhṛṅgatriphalālohacūrṇakam | [RRĀ, Ras.kh., 5 17.2]
tulyaṃ sarvaṃ kṛtaṃ sūkṣmamiḍāmūtreṇa mardayet | [RRĀ, Ras.kh., 5 18.1]
dinārdhaṃ tena kalkena pūrvavatkeśarañjanam | [RRĀ, Ras.kh., 5 18.2]
guñjābījaṃ tu tvagvarjyaṃ kuṣṭhailādevadārukam | [RRĀ, Ras.kh., 5 19.1]
tulyaṃ cūrṇaṃ dinaṃ bhāvyaṃ bhṛṅgarājabhavairdravaiḥ | [RRĀ, Ras.kh., 5 19.2]
sarvaṃ caturguṇe taile pācayenmṛduvahninā | [RRĀ, Ras.kh., 5 20.1]
tenābhyaṅgena keśānāṃ rañjanaṃ bhramaropamam | [RRĀ, Ras.kh., 5 20.2]
hastidantasya dagdhasya samaṃ yojyaṃ rasāñjanam | [RRĀ, Ras.kh., 5 21.1]
ajākṣīreṇa tatpiṣṭvā lepanātkeśarañjanam | [RRĀ, Ras.kh., 5 21.2]
triphalā lohacūrṇaṃ tu kṛṣṇamṛdbhṛṅgajadravam | [RRĀ, Ras.kh., 5 22.1]
ikṣudaṇḍadravaṃ caiva māsaṃ bhāṇḍe nirodhayet | [RRĀ, Ras.kh., 5 22.2]
tallepād rañjayet keśān syād yāvanmāsapañcakam | [RRĀ, Ras.kh., 5 23.1]
lohakiṭṭaṃ japāpuṣpaṃ piṣṭvā dhātrīphalaṃ samam | [RRĀ, Ras.kh., 5 23.2]
tridinaṃ lepitāstena kacāḥ syur bhramaropamāḥ | [RRĀ, Ras.kh., 5 24.1]
bhṛṅgarājarasaprasthaṃ tailaṃ kṛṣṇatilodbhavam | [RRĀ, Ras.kh., 5 24.2]
tulyaṃ ca nīlikādrāvaṃ sarvaṃ yāmaṃ vimardayet | [RRĀ, Ras.kh., 5 25.1]
tallepastridinaṃ kāryaḥ keśānāṃ rañjanaṃ bhavet | [RRĀ, Ras.kh., 5 25.2]
sindūrasya samaṃ cūrṇaṃ sābuṇaṃ ca tayoḥ samam | [RRĀ, Ras.kh., 5 26.1]
tajjale peṣitaṃ lepyaṃ tatkṣaṇāt kacarañjanam | [RRĀ, Ras.kh., 5 26.2]
śatapuṣpā kākamācī tilāḥ kṛṣṇāśca rocanam | [RRĀ, Ras.kh., 5 27.1]
dinaṃ śivāmbunā sarvaṃ mardayellohapātrake | [RRĀ, Ras.kh., 5 27.2]
tallepaṃ tridinaṃ kuryātkeśānāṃ rañjanaṃ bhavet | [RRĀ, Ras.kh., 5 28.1]
cūrṇaṃ sarjī yavakṣāraṃ siddhārthaṃ kāñjikaiḥ saha | [RRĀ, Ras.kh., 5 28.2]
nāgapuṣpādravairmardyaṃ tallepādrañjanaṃ bhavet | [RRĀ, Ras.kh., 5 29.1]
nīlīpattrāṇi kāsīsaṃ bhṛṅgarājarasaṃ dadhi | [RRĀ, Ras.kh., 5 29.2]
lohacūrṇaṃ samaṃ piṣṭvā tallepaṃ keśarañjanam | [RRĀ, Ras.kh., 5 30.1]
cūrṇaṃ sindūramaṅgāraṃ kadalīkandasaṃyutam | [RRĀ, Ras.kh., 5 30.2]
lohapātre lohamuṣṭyā mardyaṃ jambīrajairdravaiḥ | [RRĀ, Ras.kh., 5 31.1]
dinaikaṃ ca tato lepyaṃ keśānāṃ rañjanaṃ bhavet | [RRĀ, Ras.kh., 5 31.2]
kuraṇṭakasya pattrāṇi nāgamuṣṭyā vimardayet | [RRĀ, Ras.kh., 5 32.1]
tallepaṃ tridinaṃ kuryājjāyate keśarañjanam | [RRĀ, Ras.kh., 5 32.2]
āmrāsthi triphalā bhṛṅgī priyaṅgurmātuluṅgakam | [RRĀ, Ras.kh., 5 33.1]
niśā nīlī mṛṇālāni nāgaṃ lohaṃ ca cūrṇitam | [RRĀ, Ras.kh., 5 33.2]
samaṃ kalkaṃ kāntapātre nimbatailena bhāvayet | [RRĀ, Ras.kh., 5 34.1]
māsamātraṃ tatastena lepādbhavati rañjanam | [RRĀ, Ras.kh., 5 34.2]
kākamācīyabījāni samāḥ kṛṣṇatilāstathā | [RRĀ, Ras.kh., 5 35.1]
tattailaṃ grāhayedyantre tannasyaṃ keśarañjanam | [RRĀ, Ras.kh., 5 35.2]
goghṛtaṃ bhṛṅgajaṃ drāvaṃ mayūraśikhayā saha | [RRĀ, Ras.kh., 5 36.1]
mṛdvagninā pacettena syānnasyaṃ keśarañjanam | [RRĀ, Ras.kh., 5 36.2]
japāpuṣpadravaṃ kṣaudraṃ karṣaikaṃ nasyamācaret | [RRĀ, Ras.kh., 5 37.1]
saptāhādrañjayetkeśān sarvanasyeṣvayaṃ vidhiḥ | [RRĀ, Ras.kh., 5 37.2]
triphalā lohacūrṇaṃ tu vāriṇā peṣayetsamam | [RRĀ, Ras.kh., 5 38.1]
tattulyena ca tailena bhṛṅgarājarasena ca | [RRĀ, Ras.kh., 5 38.2]
pacettailāvaśeṣaṃ tatsnigdhabhāṇḍe nirodhayet | [RRĀ, Ras.kh., 5 39.1]
māsaikaṃ bhūgataṃ kuryāttena śīrṣaṃ pralepayet | [RRĀ, Ras.kh., 5 39.2]
kāravallyā dalairveṣṭya tato vastreṇa bandhayet | [RRĀ, Ras.kh., 5 40.1]
nirvāte kṣīrabhojī syātkṣālayettriphalājalaiḥ | [RRĀ, Ras.kh., 5 40.2]
nityamevaṃ prakartavyaṃ lepanaṃ dinasaptakam | [RRĀ, Ras.kh., 5 41.1]
kapālarañjanaṃ khyātaṃ yāvajjīvaṃ na saṃśayaḥ | [RRĀ, Ras.kh., 5 41.2]
bījāni kākatuṇḍyāśca siryālībījasaṃyutam | [RRĀ, Ras.kh., 5 42.1]
taccūrṇaṃ dinacatvāri bhāvyaṃ nirguṇḍījairdravaiḥ | [RRĀ, Ras.kh., 5 42.2]
japāpuṣpadravaistāvattataḥ pātālayantrake | [RRĀ, Ras.kh., 5 43.1]
tailaṃ prāhyaṃ tu tallepātkeśānāṃ rañjanaṃ bhavet | [RRĀ, Ras.kh., 5 43.2]
veṣṭyameraṇḍapattraiśca nirvāte kṣīrabhojanam | [RRĀ, Ras.kh., 5 44.1]
kuryātsnānaṃ kāñjikaiśca nityaṃ saptadine kṛte | [RRĀ, Ras.kh., 5 44.2]
yāvajjīvaṃ na saṃdehaḥ keśāḥ syur bhramaropamāḥ | [RRĀ, Ras.kh., 5 45.1]
bhṛṅgarājaṃ kācamācīṃ samāṃśaṃ jalamaṇḍavīm | [RRĀ, Ras.kh., 5 45.2]
saṃpiṣṭyāpūpikāṃ kṛtvā tailamadhye vipācayet | [RRĀ, Ras.kh., 5 46.1]
pakvāṃ tāṃ peṣayettailairlepaḥ syātkeśarañjanam | [RRĀ, Ras.kh., 5 46.2]
pūrvavatkramayogena saptāhāttatphalaṃ bhavet | [RRĀ, Ras.kh., 5 47.1]
ayaskāntamaye pātre rātrau lepyaṃ phalatrayam | [RRĀ, Ras.kh., 5 47.2]
bhṛṅgarājadravaiḥ sārdhaṃ prātaḥ keśān pralepayet | [RRĀ, Ras.kh., 5 48.1]
evaṃ kuryāttrisaptāhaṃ jāyate pūrvavatphalam | [RRĀ, Ras.kh., 5 48.2]
prakṣipenmāhiṣe śṛṅge kṛṣṇajīraṃ tadandhayet | [RRĀ, Ras.kh., 5 49.1]
gṛhāgre kardame kṣiptvā ṣaṇmāsāt tat samuddharet | [RRĀ, Ras.kh., 5 49.2]
taddrutaṃ jāyate kṛṣṇaṃ karṣaikaṃ śirasi kṣipet | [RRĀ, Ras.kh., 5 50.1]
veṣṭayetpūrvayogena kapālarañjanaṃ bhavet | [RRĀ, Ras.kh., 5 50.2]
bhramarāñjanasaṃkāśaṃ yāvajjīvaṃ na saṃśayaḥ | [RRĀ, Ras.kh., 5 51.1]
nīlīpattraṃ bhṛṅgarājaṃ triphalā kṛṣṇamāyasam | [RRĀ, Ras.kh., 5 51.2]
madanasya ca bījāni puṣpaṃ koraṇṭakasya ca | [RRĀ, Ras.kh., 5 52.1]
arjunasya tvacaṃ cūrṇaṃ nalinīmūlakardamam | [RRĀ, Ras.kh., 5 52.2]
sarvaṃ tulyaṃ kṣipedbhāṇḍe lohaje tannirodhayet | [RRĀ, Ras.kh., 5 53.1]
pakṣamekaṃ kṣipedbhūmau bhāṇḍātkalkaṃ samuddharet | [RRĀ, Ras.kh., 5 53.2]
kalkāccaturguṇaṃ tailaṃ tailāccaturguṇaṃ dravam | [RRĀ, Ras.kh., 5 54.1]
bhṛṅgatriphalajaṃ yojyaṃ pacettailāvaśeṣakam | [RRĀ, Ras.kh., 5 54.2]
parīkṣārthaṃ kṣipetpakṣaṃ balākāyā yadā bhavet | [RRĀ, Ras.kh., 5 55.1]
kṛṣṇavarṇaṃ tadā siddhaṃ pātre kṛṣṇāyase kṣipet | [RRĀ, Ras.kh., 5 55.2]
māsaikaṃ dhārayettasmiṃstataḥ keśānvilepayet | [RRĀ, Ras.kh., 5 56.1]
tiṣṭhanti māsaṣaṭkaṃ tu bhramarastomasaṃnibhāḥ | [RRĀ, Ras.kh., 5 56.2]
vāsāpalāśaciñcotthair daṇḍair vāśvatthajair dṛḍham | [RRĀ, Ras.kh., 5 57.1]
nāgaṃ pātragataṃ cālyaṃ yāvadbhavati mūrchitam | [RRĀ, Ras.kh., 5 57.2]
palaikaṃ tatsamādāya lohacūrṇaṃ paladvayam | [RRĀ, Ras.kh., 5 58.1]
tripalaṃ triphalācūrṇaṃ dāḍimasya phalatvacaḥ | [RRĀ, Ras.kh., 5 58.2]
śuṣkaṃ cūrṇaṃ palaikaṃ tatsarveṣāṃ kāñjikaṃ samam | [RRĀ, Ras.kh., 5 59.1]
bhāṇḍe sarvaṃ pacetkiṃcittaṃ kṣipellohabhājane | [RRĀ, Ras.kh., 5 59.2]
bhṛṅgarājakuraṇṭotthadravaṃ dattvātape kṣipet | [RRĀ, Ras.kh., 5 60.1]
trisaptāhaṃ prayatnena dravo deyaḥ punaḥ punaḥ | [RRĀ, Ras.kh., 5 60.2]
tatastaṃ rakṣayettena lepātsyātkeśarañjanam | [RRĀ, Ras.kh., 5 61.1]
uktānukteṣu lepeṣu veṣṭyameraṇḍapattrakaiḥ | [RRĀ, Ras.kh., 5 61.2]
śiro rātrau divā snānaṃ yuktireṣā praśasyate | [RRĀ, Ras.kh., 5 62.1]
vajrīkṣīreṇa saptāhaṃ bhāvayedabhayāphalam | [RRĀ, Ras.kh., 5 62.2]
taccūrṇayuktatailasya lepācchuklā bhavanti hi | [RRĀ, Ras.kh., 5 62.3]
keśāśca sarvaromāṇi śaṅkhavarṇā bhavanti vai | [RRĀ, Ras.kh., 5 63.1]
saptāhaṃ vajradugdhena suśvetān bhāvayettilān | [RRĀ, Ras.kh., 5 63.2]
tebhyastailaṃ gṛhītvā tallepācchuklā bhavanti vai | [RRĀ, Ras.kh., 5 64.1]
gauryāmalakacūrṇaṃ tu vajrīkṣīreṇa saptadhā | [RRĀ, Ras.kh., 5 64.2]
bhāvayettena lepena śuklatāṃ yānti mūrdhajāḥ | [RRĀ, Ras.kh., 5 65.1]
sindūraṃ sphaṭikāṃ śvetāṃ jalena saha lepayet | [RRĀ, Ras.kh., 5 65.2]
tallepena tu romāṇi suśuklāni bhavanti hi | [RRĀ, Ras.kh., 5 66.1]
māsaikaṃ māgadhīcūrṇaṃ vajrīkṣīreṇa bhāvayet | [RRĀ, Ras.kh., 5 66.2]
narāśvagajavājināṃ śuklīkaraṇamuttamam | [RRĀ, Ras.kh., 5 67.1]
indragopaṃ tailinī ca tālakaṃ rajanīdvayam | [RRĀ, Ras.kh., 5 67.2]
manaḥśilā ca tulyāṃśaṃ cūrṇaṃ snukpayasā tryaham | [RRĀ, Ras.kh., 5 68.1]
bhāvayedarkajaiḥ kṣīraistridinaṃ cātape khare | [RRĀ, Ras.kh., 5 68.2]
tataḥ kuṣmāṇḍajairdrāvairbhāvayeddinasaptakam | [RRĀ, Ras.kh., 5 69.1]
kūṣmāṇḍasya tato garbhe kṣiptvā māsātsamuddharet | [RRĀ, Ras.kh., 5 69.2]
tailena sarvaromāṇi keśān saṃlepayettryaham | [RRĀ, Ras.kh., 5 70.1]
veṣṭayedarkajaiḥ pattraiḥ śuklavarṇā bhavanti ca | [RRĀ, Ras.kh., 5 70.2]
snāne kṛte śuṣkakaceṣu rātrau lepe kṛte pūrvadalaistu veṣṭyam | [RRĀ, Ras.kh., 5 71.1]
dadhnā tilaiḥ snānamataḥ prabhāte kuryāttryahaṃ lepanamitthameva | [RRĀ, Ras.kh., 5 71.2]
{RRĀ, Ras.kh., 6}
yeṣāṃ rāmā ramaṇakuśalā rāgasaktāḥ pragalbhāḥ kāmāsaktā hariṇanayanāścandrabimbānanāśca | [RRĀ, Ras.kh., 6 1.1]
teṣāṃ vakṣye madanasukhadāṃ vīryavṛddhiṃ prabhūtāṃ mattāḥ siddhāḥ śatamapi dṛḍhāstādṛśāstoṣayanti | [RRĀ, Ras.kh., 6 1.2]
vajrahemārkasūtābhralohabhasma kramottaram | [RRĀ, Ras.kh., 6 2.1]
sarvaṃ kanyādravairmardyaṃ śālmalyāśca dravaistryaham | [RRĀ, Ras.kh., 6 2.2]
tadruddhvā kācakūpyantarvālukāyāṃ tryahaṃ pacet | [RRĀ, Ras.kh., 6 3.1]
tatkalkaṃ musalīkvāthair vajrārkakṣīrasaṃyutaiḥ | [RRĀ, Ras.kh., 6 3.2]
dinaikaṃ mardayetkhalve ruddhvāntarbhūdhare puṭet | [RRĀ, Ras.kh., 6 4.1]
yāmāduddhṛtya saṃcūrṇyaṃ sitākṛṣṇātrijātakaiḥ | [RRĀ, Ras.kh., 6 4.2]
samaiḥ samaṃ vimiśryātha māṣaikaṃ bhakṣayetsadā | [RRĀ, Ras.kh., 6 5.1]
māgadhī musalī yaṣṭī vānarībījakaṃ samam | [RRĀ, Ras.kh., 6 5.2]
cūrṇaṃ sitājyagokṣīraiḥ palārdhaṃ pāyayedanu | [RRĀ, Ras.kh., 6 6.1]
kāminīnāṃ sahasraikaṃ ramamāṇo na muhyati | [RRĀ, Ras.kh., 6 6.2]
sevanāddṛḍhakāyaḥ syādraso'yaṃ makaradhvajaḥ | [RRĀ, Ras.kh., 6 6.3]
śuddhasūtaṃ samaṃ gandhaṃ raktotpaladaladravaiḥ | [RRĀ, Ras.kh., 6 7.1]
yāmaṃ mardyaṃ punargandhaṃ sārdhaṃ tatra vinikṣipet | [RRĀ, Ras.kh., 6 7.2]
pūrvadrāvairdinaṃ mardyaṃ rasārdhaṃ gandhakaṃ punaḥ | [RRĀ, Ras.kh., 6 8.1]
dattvā tadvaddinaṃ mardyaṃ kācakūpyāṃ nirodhayet | [RRĀ, Ras.kh., 6 8.2]
dinaikaṃ vālukāyantre pakvamuddhṛtya cūrṇayet | [RRĀ, Ras.kh., 6 9.1]
bhūkuṣmāṇḍīkaṣāyeṇa bhāvayeddinasaptakam | [RRĀ, Ras.kh., 6 9.2]
chāyāyāṃ tatsitātulyaṃ niṣkaikaṃ bhakṣayetsadā | [RRĀ, Ras.kh., 6 10.1]
śaṇamūlaṃ sabījaṃ ca musalī śarkarā samam | [RRĀ, Ras.kh., 6 10.2]
gavāṃ kṣīraiḥ palārdhaṃ tu anu rātrau sadā pibet | [RRĀ, Ras.kh., 6 11.1]
anantaṃ vardhate vīryaṃ raso'yaṃ madanodayaḥ | [RRĀ, Ras.kh., 6 11.2]
śuddhasūtasamaṃ gandhaṃ badarīcitrakadravaiḥ | [RRĀ, Ras.kh., 6 12.1]
mardyaṃ cāṅkollajairdrāvaistaptakhalve dinatrayam | [RRĀ, Ras.kh., 6 12.2]
sadyo hatājamāṃsasya piṇḍe nyastaṃ ca sīvayet | [RRĀ, Ras.kh., 6 13.1]
tatpiṇḍaṃ tilatailena lohapātre śanaiḥ pacet | [RRĀ, Ras.kh., 6 13.2]
yāvanmāṃsaṃ raktavarṇaṃ tataḥ sūtaṃ samuddharet | [RRĀ, Ras.kh., 6 14.1]
tridinaṃ musalīkvāthairbhāvitaṃ sitayā yutam | [RRĀ, Ras.kh., 6 14.2]
niṣkaikaṃ bhakṣayennityaṃ raso'yaṃ madaneśvaraḥ | [RRĀ, Ras.kh., 6 15.1]
vidārīkandacūrṇaṃ tu kṣīrājyena palaṃ pibet | [RRĀ, Ras.kh., 6 15.2]
ramayetstrīśataṃ nityaṃ tattyāgādandhatāṃ vrajet | [RRĀ, Ras.kh., 6 16.1]
mṛtābhraṃ pāradaṃ svarṇaṃ tulyaṃ mardyaṃ dinatrayam | [RRĀ, Ras.kh., 6 16.2]
musalītriphalākvāthair vājigandhākaṣāyakaiḥ | [RRĀ, Ras.kh., 6 17.1]
kadalīkandajair drāvaistadgolaṃ cāndhitaṃ puṭet | [RRĀ, Ras.kh., 6 17.2]
bhūdhare dinamātraṃ tu samuddhṛtyātha mardayet | [RRĀ, Ras.kh., 6 18.1]
dinaikaṃ pūrvajair drāvaistadvadruddhvā puṭe pacet | [RRĀ, Ras.kh., 6 18.2]
punarmardyaṃ punaḥ pācyamevamaṣṭapuṭaiḥ pacet | [RRĀ, Ras.kh., 6 19.1]
śālmalījātaniryāsaistulyaṃ śarkarayā saha | [RRĀ, Ras.kh., 6 19.2]
khādenniṣkadvayaṃ nityaṃ drāvayedvanitāśatam | [RRĀ, Ras.kh., 6 20.1]
gokṣīrairmarkaṭībījaṃ palārdhaṃ pāyayedanu | [RRĀ, Ras.kh., 6 20.2]
sarvāṅgodvartanaṃ kuryāt sayavaiḥ śālmalīdravaiḥ | [RRĀ, Ras.kh., 6 21.1]
rasaḥ kāmakalākhyo'yaṃ mahāvīryakaro nṛṇām | [RRĀ, Ras.kh., 6 21.2]
mṛtasūtaṃ trayo bhāgā bhāgaikaṃ hāṭakaṃ mṛtam | [RRĀ, Ras.kh., 6 22.1]
kadalīkandajairdrāvaiḥ śālmalījadravairdinam | [RRĀ, Ras.kh., 6 22.2]
gokṣīraiśca dinaṃ mardyaṃ kṣaṇaikaṃ pācayedghṛtaiḥ | [RRĀ, Ras.kh., 6 23.1]
tanmadhye śarkarāṃ drākṣāṃ dhātrīṃ rambhāphalaṃ madhu | [RRĀ, Ras.kh., 6 23.2]
gokṣīraṃ musalīṃ māṣān kokilākṣasya bījakam | [RRĀ, Ras.kh., 6 24.1]
sūtāccaturguṇaṃ kṣiptvā mardyaṃ śālmalijairdravaiḥ | [RRĀ, Ras.kh., 6 24.2]
tatsarvaṃ dinamekaṃ tu kāmadevo raso bhavet | [RRĀ, Ras.kh., 6 25.1]
niṣkamātraṃ sadā bhakṣyaṃ gavāṃ kṣīraṃ pibedanu | [RRĀ, Ras.kh., 6 25.2]
maithune dṛḍhaliṅgaḥ syāddrāvayedvanitākulam | [RRĀ, Ras.kh., 6 26.1]
prārambharajasā strīṇāṃ mardayed bhasmasūtakam | [RRĀ, Ras.kh., 6 26.2]
mṛtaṃ tāmraṃ ca tāraṃ ca gandhakaṃ ca samaṃ dinam | [RRĀ, Ras.kh., 6 27.1]
sitāmadhvājyasaṃyuktaṃ niṣkaṃ bhuktvā pibetpayaḥ | [RRĀ, Ras.kh., 6 27.2]
ratikāmaraso nāma kāminīramaṇe hitaḥ | [RRĀ, Ras.kh., 6 28.1]
vānarīmūlagodhūmaṃ kokilākṣasya bījakam | [RRĀ, Ras.kh., 6 28.2]
māṣāścekṣurasaiḥ sarvaṃ loḍitaṃ pācayedghṛtaiḥ | [RRĀ, Ras.kh., 6 29.1]
tenaiva vaṭakāḥ kāryā nityaṃ khādeddvayaṃ dvayam | [RRĀ, Ras.kh., 6 29.2]
anupānamidaṃ siddhaṃ sevanādramayecchatam | [RRĀ, Ras.kh., 6 30.1]
śuddhasūtasamaṃ gandhaṃ tryahaṃ kahlārajairdravaiḥ | [RRĀ, Ras.kh., 6 30.2]
marditaṃ cāndhitaṃ pacyādyāmaṃ vālukayantrake | [RRĀ, Ras.kh., 6 31.1]
raktāgastyadravairbhāvyaṃ dinaikaṃ tu sitāyutam | [RRĀ, Ras.kh., 6 31.2]
niṣkamātraṃ sadā khādedraso'yaṃ madavardhanaḥ | [RRĀ, Ras.kh., 6 32.1]
ajasya vṛṣaṇaṃ kṣīre pakvaṃ tilasitāyutam | [RRĀ, Ras.kh., 6 32.2]
yatheṣṭaṃ bhakṣayeccānu ramayetkāminīśatam | [RRĀ, Ras.kh., 6 33.1]
paladvayaṃ dvayaṃ śuddhaṃ pāradaṃ gandhakaṃ śubham | [RRĀ, Ras.kh., 6 33.2]
karṣaikaṃ māritaṃ svarṇaṃ palaikaṃ mṛtatāmrakam | [RRĀ, Ras.kh., 6 34.1]
raupyabhasma caturniṣkaṃ sarvaṃ pañcāmṛtairdinam | [RRĀ, Ras.kh., 6 34.2]
mardyaṃ ruddhvā dinaṃ pacyādbhūdhare taṃ samuddharet | [RRĀ, Ras.kh., 6 35.1]
piṣṭvā pañcāmṛtaiḥ khādedvaṭikāṃ badarākṛtim | [RRĀ, Ras.kh., 6 35.2]
anaṅgasundarī khyātā rāmāṇāṃ ramate śatam | [RRĀ, Ras.kh., 6 36.1]
śālmalīmūlacūrṇaṃ tu madhuśarkarayānvitam | [RRĀ, Ras.kh., 6 36.2]
palaikaṃ bhakṣayeccānu sitākṣīraṃ tu pāyayet | [RRĀ, Ras.kh., 6 37.1]
śālmalyutthairdravairmardyaḥ pakṣaikaṃ śuddhapāradaḥ | [RRĀ, Ras.kh., 6 37.2]
śuddhagandhaṃ trisaptāhaṃ taddravairmardayetpṛthak | [RRĀ, Ras.kh., 6 38.1]
samāv etau punarmardyau ghṛtairyāmacatuṣṭayam | [RRĀ, Ras.kh., 6 38.2]
tadgolaṃ bandhayedvastre ghṛtairyāmadvayaṃ pacet | [RRĀ, Ras.kh., 6 39.1]
tatastaṃ śālmalīdrāvairmardayeddivasatrayam | [RRĀ, Ras.kh., 6 39.2]
nikṣipetkācakūpyantarvālukāyantragaṃ pacet | [RRĀ, Ras.kh., 6 40.1]
kṣipecchālmalijaṃ drāvaṃ kūpyā garbhe dināvadhi | [RRĀ, Ras.kh., 6 40.2]
sārdrameva samuddhṛtya miśryaṃ tatsitayā samam | [RRĀ, Ras.kh., 6 41.1]
niṣkamātraṃ sadā khādedraso'yaṃ kāmanāyakaḥ | [RRĀ, Ras.kh., 6 41.2]
musalīṃ sasitāṃ kṣīraiḥ palaikāṃ pāyayedanu | [RRĀ, Ras.kh., 6 42.1]
kāminīnāṃ sahasraṃ tu kṣobhayennimiṣāntare | [RRĀ, Ras.kh., 6 42.2]
śuddhasūtatrayo bhāgā bhāgaikaṃ tāmracūrṇakam | [RRĀ, Ras.kh., 6 43.1]
kṛtvā piṣṭīṃ nirudhyātha rambhākandodare punaḥ | [RRĀ, Ras.kh., 6 43.2]
mṛlliptaṃ śoṣitaṃ pacyāddinaikaṃ karīṣāgninā | [RRĀ, Ras.kh., 6 44.1]
evaṃ saptadinaṃ pacyātkande kande dinaṃ dinam | [RRĀ, Ras.kh., 6 44.2]
uddhṛtya bandhayedvastre dṛḍhe caiva caturguṇe | [RRĀ, Ras.kh., 6 45.1]
kṣudraśambūkamāṃsāktachāgīraktagataṃ pacet | [RRĀ, Ras.kh., 6 45.2]
dolāyantre tryahaṃ yāvaddeyaṃ raktaṃ punaḥ punaḥ | [RRĀ, Ras.kh., 6 46.1]
guḍūcyā gajapippalyā kadalyā kokilākṣakaiḥ | [RRĀ, Ras.kh., 6 46.2]
gokṣurīvānarīmūlajātīmūlasya ca dravaiḥ | [RRĀ, Ras.kh., 6 47.1]
pācayettatkaṣāyairvā dolāyantre dinatrayam | [RRĀ, Ras.kh., 6 47.2]
tataḥ kṣīre sitāyukte tadvatpacyāddināvadhi | [RRĀ, Ras.kh., 6 48.1]
uddhṛtya musalīkvāthairmardyaṃ yāmacatuṣṭayam | [RRĀ, Ras.kh., 6 48.2]
rasaḥ pūrṇendunāmāyaṃ khādenmāṃsaṃ sitāyutam | [RRĀ, Ras.kh., 6 49.1]
gokṣuro vānarībījaṃ guḍūcī gajapippalī | [RRĀ, Ras.kh., 6 49.2]
kokilākṣasya bījāni majjā kārpāsabījajā | [RRĀ, Ras.kh., 6 50.1]
śatāvarī ca rambhāyāḥ phalaṃ sarvaṃ samaṃ bhavet | [RRĀ, Ras.kh., 6 50.2]
sarvatulyā sitā yojyā madhunā loḍitaṃ lihet | [RRĀ, Ras.kh., 6 51.1]
palārdhamanupānaṃ syāttataḥ peyaṃ gavāṃ payaḥ | [RRĀ, Ras.kh., 6 51.2]
kāminīnāṃ sahasraikaṃ ramate kāmadevavat | [RRĀ, Ras.kh., 6 52.1]
padmabījaṃ kaseruṃ ca kandaṃ nālaṃ ca karṇikām | [RRĀ, Ras.kh., 6 52.2]
musalī bhṛṅgarāṭ drākṣā pakvaṃ śleṣmātakaṃ phalam | [RRĀ, Ras.kh., 6 53.1]
vijayā markaṭī māṣāḥ śaṇabījāni vai tilāḥ | [RRĀ, Ras.kh., 6 53.2]
kokilākṣasya bījāni bhūkuṣmāṇḍī śatāvarī | [RRĀ, Ras.kh., 6 54.1]
śṛṅgāṭaṃ cirbhiṭaṃ phañjībījāni cāśvagandhikā | [RRĀ, Ras.kh., 6 54.2]
etatsarvaṃ samaṃ cūrṇya pādāṃśaṃ cāharetpṛthak | [RRĀ, Ras.kh., 6 55.1]
pādāṃśasyāṣṭamāṃśena śuddhaṃ sūtaṃ vimiśrayet | [RRĀ, Ras.kh., 6 55.2]
pāradādaṣṭamāṃśaṃ ca karpūraṃ tatra nikṣipet | [RRĀ, Ras.kh., 6 56.1]
cāturjātakamekaikaṃ karpūrāddviguṇaṃ bhavet | [RRĀ, Ras.kh., 6 56.2]
sūtatulyā sitā yojyā mardyaṃ rambhādravairdinam | [RRĀ, Ras.kh., 6 57.1]
tadgolaṃ ḍāmare yantre kramavṛddhāgninā pacet | [RRĀ, Ras.kh., 6 57.2]
dinānte cordhvalagnaṃ tadgrāhyaṃ rambhādravairdṛḍham | [RRĀ, Ras.kh., 6 58.1]
marditaṃ sitayā tulyaṃ māṣaikaṃ bhakṣayetsadā | [RRĀ, Ras.kh., 6 58.2]
raso madanakāmo'yaṃ balavīryavivardhanaḥ | [RRĀ, Ras.kh., 6 59.1]
divyarūpā bhajedrāmāḥ kāmākulakalānvitāḥ | [RRĀ, Ras.kh., 6 59.2]
bhāgatrayaṃ tu yatpūrvaṃ pṛthakcūrṇaṃ surakṣitam | [RRĀ, Ras.kh., 6 60.1]
kulīramāṃsacchāgāṇḍacaṭakāṇḍāni vai pṛthak | [RRĀ, Ras.kh., 6 60.2]
pratyekaṃ cūrṇayettulyaṃ sarvatulyaṃ gavāṃ payaḥ | [RRĀ, Ras.kh., 6 61.1]
tatsarvaṃ cālayan pacyād yāvatpiṇḍatvamāgatam | [RRĀ, Ras.kh., 6 61.2]
prasārya kāṣṭhapātrāntaśchāyāśuṣkaṃ vicūrṇayet | [RRĀ, Ras.kh., 6 62.1]
asya cūrṇasya karpūraṃ catuḥṣaṣṭyaṃśakaṃ kṣipet | [RRĀ, Ras.kh., 6 62.2]
cāturjātakacūrṇaṃ tu kṣipeddvātriṃśadaṃśataḥ | [RRĀ, Ras.kh., 6 63.1]
sarvatulyā sitā yojyā rakṣayennūtane ghaṭe | [RRĀ, Ras.kh., 6 63.2]
karṣadvayaṃ gavāṃ kṣīrairanupānaiḥ sadā pibet | [RRĀ, Ras.kh., 6 64.1]
niṣekaṃ māritaṃ cābhraṃ khādeccharkarayā samam | [RRĀ, Ras.kh., 6 64.2]
śālmalīmūlacūrṇaṃ tu bhṛṅgarājasya mūlakam | [RRĀ, Ras.kh., 6 65.1]
palaikaṃ sitayā cānu seveta kāminīśatam | [RRĀ, Ras.kh., 6 65.2]
vānarīkokilākṣasya bījāni tilamāṣakāḥ | [RRĀ, Ras.kh., 6 66.1]
vāsāgokṣurayormūlaṃ sarvaṃ cūrṇaṃ samaṃ bhavet | [RRĀ, Ras.kh., 6 66.2]
cūrṇatulyaṃ mṛtaṃ cābhraṃ sarvatulyā tu śarkarā | [RRĀ, Ras.kh., 6 67.1]
etatkarṣaṃ gavāṃ kṣīraiḥ pibet kāmāṅganāyakaḥ | [RRĀ, Ras.kh., 6 67.2]
tailena pakvaṃ caṭakaṃ khādetpūrvaṃ tu bhojanāt | [RRĀ, Ras.kh., 6 68.1]
bhojanānte pibetkṣīraṃ rāmāṇāṃ ramayecchatam | [RRĀ, Ras.kh., 6 68.2]
aśvagandhāśatāvaryoḥ śālmalyāścitrakasya ca | [RRĀ, Ras.kh., 6 69.1]
mūlaṃ musalījaṃ kandaṃ kokilākṣasya bījakam | [RRĀ, Ras.kh., 6 69.2]
vidārīpadminīkandaṃ vānarībījakaṃ samam | [RRĀ, Ras.kh., 6 70.1]
etaccūrṇaṃ mṛtābhraṃ tu tulyaṃ śarkarayā samam | [RRĀ, Ras.kh., 6 70.2]
palārdhaṃ pāyayetkṣīraiḥ khādetkukkuṭamāṃsakam | [RRĀ, Ras.kh., 6 71.1]
kṣīrapānaṃ tataḥ kṛtvā ramayetkāminīśatam | [RRĀ, Ras.kh., 6 71.2]
dhātrīphalasya cūrṇaṃ tu bhāvayettatphaladravaiḥ | [RRĀ, Ras.kh., 6 72.1]
ekaviṃśativārān vai śoṣyaṃ peṣyaṃ punaḥ punaḥ | [RRĀ, Ras.kh., 6 72.2]
tatpādāṃśaṃ mṛtaṃ lohaṃ madhvājyaśarkarānvitam | [RRĀ, Ras.kh., 6 73.1]
palaikaṃ bhakṣayennityaṃ sitākṣīraṃ pibedanu | [RRĀ, Ras.kh., 6 73.2]
dhātrīlohaprabhāvena ramayet kāminīśatam | [RRĀ, Ras.kh., 6 74.1]
punarnavā nāgabalā vājigandhā śatāvarī | [RRĀ, Ras.kh., 6 74.2]
gokṣuraṃ musalīkandaṃ mṛtaṃ sūtaṃ samaṃ samam | [RRĀ, Ras.kh., 6 75.1]
cūrṇaṃ madhvājyasaṃyuktaṃ niṣkaṃ bhuktvā pibetpayaḥ | [RRĀ, Ras.kh., 6 75.2]
taṇḍulaṃ vānarībījaṃ cūrṇayetsitayā samam | [RRĀ, Ras.kh., 6 76.1]
āloḍayedgavāṃ kṣīraistena pacyādapūpikām | [RRĀ, Ras.kh., 6 76.2]
tāṃ ghṛtairbhakṣayeccānu ramayetkāminīkulam | [RRĀ, Ras.kh., 6 77.1]
vānarībījacūrṇaṃ tu tvagvarjyaṃ māṣacūrṇakam | [RRĀ, Ras.kh., 6 77.2]
nālikerodakair bhāvyaṃ yāmānte peṣayettataḥ | [RRĀ, Ras.kh., 6 78.1]
viṃśatyaṃśena piṣṭasya mṛtamabhraṃ vimiśrayet | [RRĀ, Ras.kh., 6 78.2]
ghṛtaistadvaṭakaṃ paktvā madhvājyābhyāṃ tu bhakṣayet | [RRĀ, Ras.kh., 6 79.1]
kṣīraṃ sitāṃ cānupibedrāmāṇāṃ ramate śatam | [RRĀ, Ras.kh., 6 79.2]
vālukāsambhavaṃ matsyaṃ supakvaṃ bhakṣayedghṛtaiḥ | [RRĀ, Ras.kh., 6 80.1]
ṣaṇḍho'pi jāyate kāmī vīryastambhaḥ prajāyate | [RRĀ, Ras.kh., 6 80.2]
ūrṇanābhiṃ samaṃ kṣaudraiḥ piṣṭvā nābhiṃ pralepayet | [RRĀ, Ras.kh., 6 81.1]
mucyate baddhaṣaṇḍho'pi kṣīrairvahniṃ pibedanu | [RRĀ, Ras.kh., 6 81.2]
svayamagnirasaṃ cātra triniṣkaṃ bhakṣayetsadā | [RRĀ, Ras.kh., 6 82.1]
ghṛtāktā dalitā māṣāḥ kṣīreṇa saha pācitāḥ | [RRĀ, Ras.kh., 6 82.2]
sitājyasaṃyutā bhakṣyā vīryavṛddhikarā hy alam | [RRĀ, Ras.kh., 6 83.1]
kṣaṇe kṣaṇe bhajedrāmāṃ yathā pārāvato dhruvam | [RRĀ, Ras.kh., 6 83.2]
samyaṅmāritamabhrakaṃ kaṭuphalaṃ kuṣṭhāśvagandhāmṛtā methī mocaraso vidārimusalīgokaṇṭakekṣurakām | [RRĀ, Ras.kh., 6 84.1]
rambhākandaśatāvarī hy ajamodā māṣāstilā dhānyakaṃ yaṣṭī nāgabalā kacoramadanaṃ jātīphalaṃ saindhavam | [RRĀ, Ras.kh., 6 84.2]
bhārgīkarkaṭaśuṅgibhṛṅgatrikaṭu dvau jīrakau citrakaṃ cāturjātapunarnavāgajakaṇādrākṣāśaṇaṃ vāsakaḥ | [RRĀ, Ras.kh., 6 85.1]
śālmalyaṅghri phalatrikaṃ kapibhavaṃ bījaṃ samaṃ cūrṇayec cūrṇāṃśā vijayāsitādviguṇitā madhvājyamiśraṃtu tat | [RRĀ, Ras.kh., 6 85.2]
karṣārdhāṃ gulikāṃ vilehyamathavā kṛtvā sadā sevayet peyā kṣīrasitānu vīryakaraṇe stambhe'pyalaṃ kāminām | [RRĀ, Ras.kh., 6 86.1]
śyāmāvaśyakaraḥ samādhisukhadaḥ saṅge'ṅganādrāvakaḥ kṣīṇe puṣṭikaraḥ kṣayakṣayakaro nānāmayadhvaṃsakaḥ | [RRĀ, Ras.kh., 6 86.2]
kāsaśvāsamahātisāraśamano mandāgnisaṃdīpano hy arśāṃsi grahaṇīpramehanicayaśleṣmātisārapraṇut | [RRĀ, Ras.kh., 6 87.1]
nityānandakaver viśeṣakavitāvācāvilāsodbhavaṃ datte sarvaṃ mahāsthiradaśāṃ dhyānāvasāne bhṛśam | [RRĀ, Ras.kh., 6 87.2]
abhyāsena nihanti mṛtyupalitaṃ kāmeśvaro vatsarāt sarveṣāṃ hitakārako nigaditaḥ śrīnityanāthena vai vṛddhānāmapi kāmavardhanakaraḥ prauḍhāṅganāsaṃgame siddho'yaṃ dhanavastvamoghasukhado bhūpaiḥ sadā sevyatām | [RRĀ, Ras.kh., 6 88]
ityetaduktaṃ bahuvīryavardhanaṃ rātrau sadā kṣīrasitāsamanvitam | [RRĀ, Ras.kh., 6 89.1]
bhuktottaraṃ sevitamāśu kāmināṃ vidagdharāmākulavaśyakārakam | [RRĀ, Ras.kh., 6 89.2]
{RRĀ, Ras.kh., 7}
vīryaṃ sthiraṃ yonimukheṣu yeṣāṃ sthūlaṃ dṛḍhaṃ dīrghatamaṃ ca liṅgam | [RRĀ, Ras.kh., 7 1.1]
teṣāṃ pragalbhāḥ pramadāśca sarvā bhavanti tṛptāḥ surataprasaṅge | [RRĀ, Ras.kh., 7 1.2]
nāgavallīdaladrāvaiḥ saptāhaṃ śuddhapāradam | [RRĀ, Ras.kh., 7 2.1]
mardayettaptakhalve tu kṣālayetkāñjikaistataḥ | [RRĀ, Ras.kh., 7 2.2]
tatkṣiped viṣakandasya garbhe niṣkacatuṣṭayam | [RRĀ, Ras.kh., 7 3.1]
viṣeṇa tanmukhaṃ ruddhvā sthūlavārāhamāṃsake | [RRĀ, Ras.kh., 7 3.2]
piṇḍaṃ garbhe nirudhyātha mukhaṃ sūtreṇa sīvayet | [RRĀ, Ras.kh., 7 4.1]
saṃdhyākāle baliṃ dattvā kukkuṭaṃ madirāyutam | [RRĀ, Ras.kh., 7 4.2]
tataś cullyāṃ lohapātre taile dhattūrasambhave | [RRĀ, Ras.kh., 7 5.1]
taṃ viṃśatipale pacyātsapiṇḍaṃ mandavahninā | [RRĀ, Ras.kh., 7 5.2]
saṃdhyāmārabhya yatnena yāvatsūryodayaṃ tathā | [RRĀ, Ras.kh., 7 6.1]
haṭhājjāgaraṇaṃ kuryādanyathā tanna sidhyati | [RRĀ, Ras.kh., 7 6.2]
prātaruddhṛtya guṭikāṃ kṣīrabhāṇḍe vinikṣipet | [RRĀ, Ras.kh., 7 7.1]
tatkṣīraṃ śuṣyati kṣipram etatpratyayamadbhutam | [RRĀ, Ras.kh., 7 7.2]
dṛṣṭvā tāṃ dhārayedvaktre vīryastambhakarīṃ ratau | [RRĀ, Ras.kh., 7 8.1]
kṣīraṃ pītvā ramedrāmāḥ kāmākulakalānvitāḥ | [RRĀ, Ras.kh., 7 8.2]
mukhāddhastaṃ yadā prāptā tadā vīryaṃ patatyalam | [RRĀ, Ras.kh., 7 9.1]
brahmāṇḍaguṭikā nāma śoṣayantī mahodadhim | [RRĀ, Ras.kh., 7 9.2]
dagdhamaṅkollamūlaṃ tu karpūraṃ kuṅkumaṃ tathā | [RRĀ, Ras.kh., 7 10.1]
rocanā sahadevī ca samaṃ sarvaṃ prapeṣayet | [RRĀ, Ras.kh., 7 10.2]
viṣamuṣṭikatailena liptaliṅgo hy anena vai | [RRĀ, Ras.kh., 7 11.1]
naro nārīsahasraikaṃ gacchanvīryaṃ na muñcati | [RRĀ, Ras.kh., 7 11.2]
śvetārkatūlajāṃ vartiṃ kṛtvā sūkaramedasā | [RRĀ, Ras.kh., 7 12.1]
yāvajjvalati dīpo'yaṃ tāvadvīryaṃ sthiraṃ nṛṇām | [RRĀ, Ras.kh., 7 12.2]
indravāruṇikāmūlaṃ puṣye nagnaḥ samuddharet | [RRĀ, Ras.kh., 7 13.1]
tryūṣaṇaiśca gavāṃ kṣīraiḥ piṣṭvā kuryādvaṭīṃ dṛḍhām | [RRĀ, Ras.kh., 7 13.2]
chāyāśuṣkā sthitā vaktre vīryastambhakarī nṛṇām | [RRĀ, Ras.kh., 7 14.1]
varamaṅkolatailena nābhilepo'pi vīryadhṛk | [RRĀ, Ras.kh., 7 14.2]
raktāpāmārgāmūlaṃ tu somavāre'bhimantrayet | [RRĀ, Ras.kh., 7 15.1]
bhaume prāptaḥ samuddhṛtya bandhet kaṭyāṃ ca vīryadhṛk | [RRĀ, Ras.kh., 7 15.2]
caṭakānaṅkulītailaiḥ pādādhaḥ saṃpralepayet | [RRĀ, Ras.kh., 7 16.1]
na muñcati naro vīryaṃ śayyāṃ pādena na spṛśet | [RRĀ, Ras.kh., 7 16.2]
ḍuṇḍubho nāma yaḥ sarpaḥ kṛṣṇavarṇastamāharet | [RRĀ, Ras.kh., 7 17.1]
tasyāsthi dhārayetkaṭyāṃ naro vīryaṃ na muñcati | [RRĀ, Ras.kh., 7 17.2]
tanmukte muñcate vīryaṃ siddhayoga udāhṛtaḥ | [RRĀ, Ras.kh., 7 18.1]
sahadevīyamūlaṃ tu tatsamaṃ padmakesaram | [RRĀ, Ras.kh., 7 18.2]
piṣṭvā madhvājyasaṃyukto lepo nābhau tu vīryadhṛk | [RRĀ, Ras.kh., 7 19.1]
śvetasya kokilākṣasya bījaṃ mūlaṃ samāharet | [RRĀ, Ras.kh., 7 19.2]
piṣṭaṃ taṇḍulasambhūtaṃ badarīṇāṃ phalaṃ samam | [RRĀ, Ras.kh., 7 20.1]
jalaiḥ piṣṭvā vaṭī dhāryā vīryastambhakarī mukhe | [RRĀ, Ras.kh., 7 20.2]
nāgavallīpayaḥpiṣṭaṃ lajjāmūlaṃ pralepayet | [RRĀ, Ras.kh., 7 21.1]
tannābhau vīryadhṛk puṃsāṃ mūlaṃ vā tulasībhavam | [RRĀ, Ras.kh., 7 21.2]
mūlena śvetaguñjāyā vartiṃ kṛtvā pradīpayet | [RRĀ, Ras.kh., 7 22.1]
dīpaṃ sūkaratailena vīryastambhakaraṃ nṛṇām | [RRĀ, Ras.kh., 7 22.2]
bījamīśvaraliṅgyās tu sūtaṃ vṛścikakaṇṭakam | [RRĀ, Ras.kh., 7 23.1]
sarvaṃ pūgaphalasyāntaḥ kṣiptvā veṣṭyaṃ trilohakaiḥ | [RRĀ, Ras.kh., 7 23.2]
jihvopari sthite tasminnaro vīryaṃ na muñcati | [RRĀ, Ras.kh., 7 24.1]
śleṣmātasya kuraṇṭasya bījaṃ phañjyāḥ samāharet | [RRĀ, Ras.kh., 7 24.2]
ajākṣīreṇa taṃ piṣṭvā karṣaṃ bhuktvā tu vīryadhṛk | [RRĀ, Ras.kh., 7 25.1]
sūraṇaṃ tulasīmūlaṃ tāmbūlaiḥ saha bhakṣayet | [RRĀ, Ras.kh., 7 25.2]
na muñcati naro vīryaṃ karṣaikena pṛthakpṛthak | [RRĀ, Ras.kh., 7 26.1]
nakhāsthīni samādāya mārjārasya sitasya vai | [RRĀ, Ras.kh., 7 26.2]
śvetāparājitāmūlaṃ nīlīmūlaṃ śmaśānajam | [RRĀ, Ras.kh., 7 27.1]
sarvaṃ baddhvā kaṭau vīryaṃ cirakālaṃ na muñcati | [RRĀ, Ras.kh., 7 27.2]
bhūlatā sikthakaṃ tulyaṃ limpettailaiḥ kusumbhajaiḥ | [RRĀ, Ras.kh., 7 28.1]
pādau vīryadharo bhūyātpadbhyāṃ śayyāṃ na saṃspṛśet | [RRĀ, Ras.kh., 7 28.2]
navanītena vā lepyaṃ caṭakāṇḍaṃ ca pūrvavat | [RRĀ, Ras.kh., 7 29.1]
indravāruṇīmūlaṃ unmattājasya mūtrataḥ | [RRĀ, Ras.kh., 7 29.2]
bhāvayettena lepena naro vīryaṃ na muñcati | [RRĀ, Ras.kh., 7 30.1]
dāḍimasya tvacaścūrṇaṃ phalaṃ bhallātakākṣayoḥ | [RRĀ, Ras.kh., 7 30.2]
piṣṭvā tatkaṭutailena lepaḥ syātpūrvavatphalam | [RRĀ, Ras.kh., 7 31.1]
karpūraṃ ṭaṅkaṇaṃ sūtaṃ munipuṣparasaṃ madhu | [RRĀ, Ras.kh., 7 31.2]
mardayitvā limpettena liṅgaṃ yāvatsamantataḥ | [RRĀ, Ras.kh., 7 32.1]
jalaiḥ prakṣālayelliṅgaṃ bhajedrāmāṃ yathocitām | [RRĀ, Ras.kh., 7 32.2]
vīryaṃ stambhayate puṃsāṃ yāmamātraṃ na saṃśayaḥ | [RRĀ, Ras.kh., 7 33.1]
kṛṣṇadhattūratailena pāradaṃ gharṣayeddinam | [RRĀ, Ras.kh., 7 33.2]
trilohairveṣṭitaṃ baddhaṃ tatkaṭyāṃ vīryadhārakam | [RRĀ, Ras.kh., 7 34.1]
svarṇaṃ vyomasattvaṃ tāraṃ tāmraṃ ca rocanam | [RRĀ, Ras.kh., 7 34.2]
bījaṃ vai śarapuṅkhāyāḥ kṛṣṇadhattūrabījakam | [RRĀ, Ras.kh., 7 35.1]
sarvaṃ mardyaṃ vaṭakṣīraiḥ kuberākṣasya bījake | [RRĀ, Ras.kh., 7 35.2]
tatkṣiptvā dhārayedvaktre vīryastambhakaraṃ ciram | [RRĀ, Ras.kh., 7 36.1]
kṛkalāsasya pucchāgraṃ mudrikākāratāṃ kṛtam | [RRĀ, Ras.kh., 7 36.2]
ūrṇanābhasya jālena veṣṭayitvātha dhārayet | [RRĀ, Ras.kh., 7 37.1]
vāmahaste kaniṣṭhāyāṃ naro vīryaṃ na muñcati | [RRĀ, Ras.kh., 7 37.2]
sthalamīnaṃ samādāya śuṣkaṃ cūrṇena lepayet | [RRĀ, Ras.kh., 7 38.1]
ulliptaṃ rakṣayetkiṃcidvaktre dhāryaśca vīryadhṛk | [RRĀ, Ras.kh., 7 38.2]
paścimasamudrasya taṭe amaracaṇḍeśvaro nāma devatāyatanaṃ tasyāgre vālukāmadhye sthalamīnāstiṣṭhanti te ca vālukāmīnāḥ kathyante | [RRĀ, Ras.kh., 7 39.1]
śuddhasūte vinikṣipya svarṇaṃ vā nāgameva vā | [RRĀ, Ras.kh., 7 39.2]
aṣṭamāṃśena tatsarvaṃ mardayettaptakhalvake | [RRĀ, Ras.kh., 7 39.3]
śālmalyāścaiva pañcāṅgarasaṃ tatra vinikṣipet | [RRĀ, Ras.kh., 7 40.1]
śleṣmāntasya phalaṃ pakvaṃ kokilākṣasya bījakam | [RRĀ, Ras.kh., 7 40.2]
tilapiṇyākacūrṇaṃ tu dattvā tāvadvimardayet | [RRĀ, Ras.kh., 7 41.1]
jalaukā jāyate yāvattataḥ karpūraṭaṅkaṇam | [RRĀ, Ras.kh., 7 41.2]
kapikacchukaromāṇi vākucītailakaṃ paṭu | [RRĀ, Ras.kh., 7 42.1]
māgadhīṃ ca jalaiḥ piṣṭvā tatsarvaṃ taptakhalvake | [RRĀ, Ras.kh., 7 42.2]
kṣipetpūrvajalaukāṃ ca trisaptāhaṃ vimardayet | [RRĀ, Ras.kh., 7 43.1]
sā yojyā kāmakāle tu nārīṇāṃ yonigahvare | [RRĀ, Ras.kh., 7 43.2]
madadarpaharā tāsāṃ madavihvalakārakā | [RRĀ, Ras.kh., 7 44.1]
bālye ṣaḍaṅgulā yojyā yauvane sā navāṅgulā | [RRĀ, Ras.kh., 7 44.2]
dvādaśāṅgulikā yojyā pragalbhānāṃ jalaukikā | [RRĀ, Ras.kh., 7 45.1]
yo vā tāṃ dhārayenmūrdhni vīryaṃ tasya sthiraṃ bhavet | [RRĀ, Ras.kh., 7 45.2]
pāradādaṣṭamāṃśena suvarṇaṃ nāgameva vā | [RRĀ, Ras.kh., 7 46.1]
yojayettaptakhalve tu śālmalītvaṅnijadravaiḥ | [RRĀ, Ras.kh., 7 46.2]
munipattrarasairnīlīmūladrāvaiśca mardayet | [RRĀ, Ras.kh., 7 47.1]
śleṣmātakaphalaṃ pakvaṃ kokilākṣasya bījakam | [RRĀ, Ras.kh., 7 47.2]
majjā supakvā bilvasya kṣipettatraiva mardayet | [RRĀ, Ras.kh., 7 48.1]
jalaukā jāyate yāvattatastasmātsamuddharet | [RRĀ, Ras.kh., 7 48.2]
trisaptāhaṃ taptakhalve karpūrādyaiśca pūrvavat | [RRĀ, Ras.kh., 7 49.1]
mardayecca phalaṃ tadvajjāyate nātra saṃśayaḥ | [RRĀ, Ras.kh., 7 49.2]
rasādaṣṭamabhāgaṃ tu suvarṇaṃ nāgameva vā | [RRĀ, Ras.kh., 7 50.1]
yojyaṃ ca triphalā bhṛṅgī śuṇṭhī chāgapayo ghṛtam | [RRĀ, Ras.kh., 7 50.2]
kṣaudraṃ gomūtrakaṃ caiva sarvaṃ saptadināvadhi | [RRĀ, Ras.kh., 7 51.1]
mardayettadavacchinnaṃ jalaukā yāvatā bhavet | [RRĀ, Ras.kh., 7 51.2]
karpūrādyaiḥ punarmardyaṃ taptakhalve tu pūrvavat | [RRĀ, Ras.kh., 7 52.1]
pūrvavajjāyate siddhistadvadyoge na saṃśayaḥ | [RRĀ, Ras.kh., 7 52.2]
tridinaṃ mardayetkhalve sūtaṃ niṣkacatuṣṭayam | [RRĀ, Ras.kh., 7 53.1]
triphalāyāstu niryāsaṃ stokaṃ stokaṃ vinikṣipet | [RRĀ, Ras.kh., 7 53.2]
payaścaiva mahāśṛṅgyā dātavyaṃ mardanakṣamam | [RRĀ, Ras.kh., 7 54.1]
jalaukā mardanākhyeyaṃ jāyate sukhadā nṛṇām | [RRĀ, Ras.kh., 7 54.2]
rāmāṇāṃ madamattānāṃ drāvikāgnau ghṛtaṃ yathā | [RRĀ, Ras.kh., 7 55.1]
pūrvavatkramayogena vīryastambhakarī bhavet | [RRĀ, Ras.kh., 7 55.2]
pāradaṃ maricaṃ kuṣṭhaṃ tagaraṃ kaṇṭakārikā | [RRĀ, Ras.kh., 7 56.1]
aśvagandhātilakṣaudrasaindhavaśvetasarṣapāḥ | [RRĀ, Ras.kh., 7 56.2]
apāmārgo yavā māṣāḥ pippalī ca samaṃ jalaiḥ | [RRĀ, Ras.kh., 7 57.1]
piṣṭvā vimardayettena liṅgaṃ māsamaharniśam | [RRĀ, Ras.kh., 7 57.2]
vardhate hastamātraṃ tatsthaulyena musalopamam | [RRĀ, Ras.kh., 7 58.1]
varāhavasayā kṣaudrairliṅgaṃ māsaṃ vilepayet | [RRĀ, Ras.kh., 7 58.2]
atidīrghaṃ dṛḍhaṃ sthūlaṃ jāyate nātra saṃśayaḥ | [RRĀ, Ras.kh., 7 59.1]
aśvagandhā vacā kuṣṭhaṃ bṛhatī ca śatāvarī | [RRĀ, Ras.kh., 7 59.2]
pācayettilatailena mardayettena pūrvavat | [RRĀ, Ras.kh., 7 60.1]
liṅgaṃ sthūlaṃ dṛḍhaṃ dīrghaṃ māsamātrātprajāyate | [RRĀ, Ras.kh., 7 60.2]
jambūsūkarajaṃ tailaṃ mahārāṣṭrī ca ṭaṅkaṇam | [RRĀ, Ras.kh., 7 61.1]
madhunā saha lepo'yaṃ māsālliṅgasya vṛddhikṛt | [RRĀ, Ras.kh., 7 61.2]
miśritaṃ musalīcūrṇaṃ māhiṣairnavanītakaiḥ | [RRĀ, Ras.kh., 7 62.1]
tadbhāṇḍaṃ dhānyarāśau ca sthitaṃ saptadinairharet | [RRĀ, Ras.kh., 7 62.2]
tena pralepayelliṅgaṃ vardhate māsamātrataḥ | [RRĀ, Ras.kh., 7 63.1]
pippalī maricaṃ kṣīraṃ sitā tulyaṃ vimardayet | [RRĀ, Ras.kh., 7 63.2]
māsaikaṃ vṛddhikṛlliṅge nātra kāryā vicāraṇā | [RRĀ, Ras.kh., 7 64.1]
māhiṣaṃ goghṛtaṃ tulyaṃ saindhavaṃ ca samaṃ samam | [RRĀ, Ras.kh., 7 64.2]
anena lepayelliṅgaṃ sthūlaṃ syānmāsamātrataḥ | [RRĀ, Ras.kh., 7 65.1]
aśvagandhāpamārgau ca sārivākṣaphalaṃ tilāḥ | [RRĀ, Ras.kh., 7 65.2]
sarṣapendrayavaṃ tulyamajākṣīreṇa peṣayet | [RRĀ, Ras.kh., 7 66.1]
tena liṅgaṃ tu māsaikaṃ mardanādvṛddhimāpnuyāt | [RRĀ, Ras.kh., 7 66.2]
māṃsīmakṣaphalaṃ kuṣṭhamaśvagandhāṃ śatāvarīm | [RRĀ, Ras.kh., 7 67.1]
taile paktvā pralepo'yaṃ māsālliṅgasya vṛddhikṛt | [RRĀ, Ras.kh., 7 67.2]
rohītamatsyajaṃ pittaṃ jalaukā lāṅgalī samam | [RRĀ, Ras.kh., 7 68.1]
anena lepayelliṅgaṃ syānmāsānmusalopamam | [RRĀ, Ras.kh., 7 68.2]
niśā sitāśvagandhā ca pāradaṃ mardayetsamam | [RRĀ, Ras.kh., 7 68.3]
anena mardayelliṅgaṃ yonikarṇastanāṃstathā | [RRĀ, Ras.kh., 7 68.4]
vardhante māsamātreṇa nātra kāryā vicāraṇā | [RRĀ, Ras.kh., 7 68.5]
oṃ namo bhagavate uḍḍāmareśvarāya sara prasara 2 kuru ṭha ṭhaḥ | [RRĀ, Ras.kh., 7 69.1]
anena mantreṇa sarve vardhanayogāḥ saptābhimantritāḥ siddhā bhavanti | [RRĀ, Ras.kh., 7 69.2]
jāmbūmārjārayoḥ pittaṃ yavāgūmarditaṃ dihet | [RRĀ, Ras.kh., 7 69.3]
māsaikādvardhate liṅgaṃ stanau karṇau ca mardanāt | [RRĀ, Ras.kh., 7 69.4]
oṃ namo bhagavate uḍḍāmareśvarāya sara prasara prasara nikala nikala nikālaya nikālaya svāhā ṭhaḥ ṭhaḥ | [RRĀ, Ras.kh., 7 70]
gṛhagodhā śuno jihvā strījarāyuḥ samaṃ samam | [RRĀ, Ras.kh., 7 71.1]
piṣṭvā dhāryaṃ tāmrapātre saptāhāttaṃ punaḥ pacet | [RRĀ, Ras.kh., 7 71.2]
tilatailena tattailamardanādvardhate khalu | [RRĀ, Ras.kh., 7 72.1]
liṅgaṃ stanau ca karṇau ca hastau pādau na saṃśayaḥ | [RRĀ, Ras.kh., 7 72.2]
oṃ namo bhagavate uḍḍāmareśvarāya sara sara hili hili svāhā ṭhaḥ ṭhaḥ | [RRĀ, Ras.kh., 7 72.3]
atitarasukhasādhyair yogarājaiḥ prasiddhaiḥ satatasuratayogyaṃ stambhanaṃ vardhanaṃ ca | [RRĀ, Ras.kh., 7 72.4]
nipuṇarasikarāmārañjakaṃ mohakaṃ syād gaditamiha samastaṃ bhogināṃ saukhyahetuḥ | [RRĀ, Ras.kh., 7 72.5]
{RRĀ, Ras.kh., 8}
śrīśaile dehasiddhiḥ prabhavati sahasā vṛkṣamṛtkandatoyais tacchāstraṃ śambhunoktaṃ pragahanam akhilaṃ vīkṣitaṃ yattu sāram | [RRĀ, Ras.kh., 8 1.1]
vyāhṛtyānekayuktyā sakalasukhakaraṃ dṛṣṭasiddhaṃ tu yadyattadvakṣye sādhakānāmanubhavapathagaṃ bhuktaye muktaye ca | [RRĀ, Ras.kh., 8 1.2]
mallikārjunadevasya purato gajasaṃnibhā | [RRĀ, Ras.kh., 8 2.1]
śilā tiṣṭhati yā rātrau sravate gugguluṃ sadā | [RRĀ, Ras.kh., 8 2.2]
pālāśacāṭunā grāhyaṃ kṣipedalābupātrake | [RRĀ, Ras.kh., 8 3.1]
tadguggulusamaṃ gandhaṃ niṣkaikaṃ bhakṣayetsadā | [RRĀ, Ras.kh., 8 3.2]
māsānmṛtyujarāṃ hanti jīvedācandratārakam | [RRĀ, Ras.kh., 8 4.1]
tadgugguluṃ drute tāmre koṭibhāgena yojayet | [RRĀ, Ras.kh., 8 4.2]
tadbhavetkanakaṃ divyaṃ jāmbūnadasamaprabham | [RRĀ, Ras.kh., 8 5.1]
vāmato mallināthasya ghaṇṭāsiddheśvaraḥ sthitaḥ | [RRĀ, Ras.kh., 8 5.2]
taddvāre vidyate kuṇḍaṃ tatra ghaṇṭā vilambate | [RRĀ, Ras.kh., 8 6.1]
rātrau kṛṣṇacaturdaśyāṃ sopavāsais tribhirjanaiḥ | [RRĀ, Ras.kh., 8 6.2]
kartavyaṃ sādhanaṃ tatra nirvikalpairanidritaiḥ | [RRĀ, Ras.kh., 8 7.1]
ekastu snāpayeddevaṃ jalamekastu vāhayet | [RRĀ, Ras.kh., 8 7.2]
ekastu vādayedghaṇṭāmavicchinnaṃ niśāvadhi | [RRĀ, Ras.kh., 8 8.1]
tatastuṣṭo bhavecchambhuḥ khecaratvaṃ prayacchati | [RRĀ, Ras.kh., 8 8.2]
ghaṇṭāsiddheśvarasyaiva dakṣiṇe krośamātrake | [RRĀ, Ras.kh., 8 9.1]
nikhaneddṛśyate tatra mṛdgorocanasaṃnibhā | [RRĀ, Ras.kh., 8 9.2]
sitākṣīraiḥ pibetkarṣaṃ saptāhādamaro bhavet | [RRĀ, Ras.kh., 8 10.1]
candrodakaṃ prasiddhaṃ vai mallināthasya paścime | [RRĀ, Ras.kh., 8 10.2]
sthitaṃ vaiśākhamāse tu pūrṇamāsyāṃ susādhayet | [RRĀ, Ras.kh., 8 11.1]
sādhako nirvikalpena sthitvā tasya samīpataḥ | [RRĀ, Ras.kh., 8 11.2]
rātrau japaṃ prakurvāṇastattoyaṃ cārdharātrake | [RRĀ, Ras.kh., 8 12.1]
spraṣṭuṃ candro yadā gacchettadā kṣipraṃ karāñjalim | [RRĀ, Ras.kh., 8 12.2]
kṛtvā tiṣṭhedyadā yāti tajjalaṃ tatkṣaṇātpibet | [RRĀ, Ras.kh., 8 13.1]
vajrakāyo bhavedvīro jīvedācandratārakam | [RRĀ, Ras.kh., 8 13.2]
śrīśailapūrvadvāre tu devo'sti tripurāntakaḥ | [RRĀ, Ras.kh., 8 14.1]
devasyottaradigbhāge ciñcāvṛkṣaḥ samīpataḥ | [RRĀ, Ras.kh., 8 14.2]
vidyate tasya mūle tu bhairavo dṛśyate svayam | [RRĀ, Ras.kh., 8 15.1]
tasyāgre nikhanedbhūmiṃ puruṣasya pramāṇataḥ | [RRĀ, Ras.kh., 8 15.2]
dṛśyate taptakuṇḍaṃ tu nīlavarṇajalānvitam | [RRĀ, Ras.kh., 8 16.1]
ciñcāvṛkṣasya pattrāṇi samyagvastreṇa bandhayet | [RRĀ, Ras.kh., 8 16.2]
tasmin kuṇḍe vinikṣipya tāni mīnā bhavanti vai | [RRĀ, Ras.kh., 8 17.1]
saṃgṛhya tasya kāṣṭhena pacetteṣāṃ vivarjayet | [RRĀ, Ras.kh., 8 17.2]
kaṇṭakāni śiraḥ pucchaṃ śeṣaṃ bhakṣeta sādhakaḥ | [RRĀ, Ras.kh., 8 18.1]
kṣaṇaṃ mūrchā bhavettena prabuddho jāyate svayam | [RRĀ, Ras.kh., 8 18.2]
chidraṃ paśyati medinyāṃ jīvedvarṣāyutaṃ naraḥ | [RRĀ, Ras.kh., 8 19.1]
tripurāntakadevasya paścime gavyūtidvaye | [RRĀ, Ras.kh., 8 19.2]
maṇipalliriti grāmastasya paścimato giriḥ | [RRĀ, Ras.kh., 8 20.1]
tasya paścimadigbhāge kapāṭaṃ dṛśyate śubham | [RRĀ, Ras.kh., 8 20.2]
pūrvābhimukhaḥ praviśettato gacchecca dakṣiṇam | [RRĀ, Ras.kh., 8 21.1]
daśadhanvantaraṃ yāvaddṛśyante jvalanaprabhāḥ | [RRĀ, Ras.kh., 8 21.2]
āmrākārāḥ supāṣāṇā grāhyā vastreṇa bandhayet | [RRĀ, Ras.kh., 8 22.1]
raktavarṇaṃ bhavedvastraṃ kṣīramadhye kṣipettataḥ | [RRĀ, Ras.kh., 8 22.2]
tatkṣīraṃ jāyate raktaṃ tatkṣīraṃ sādhakaḥ pibet | [RRĀ, Ras.kh., 8 23.1]
saptāhādvajrakāyaḥ syājjīveccandrārkatārakam | [RRĀ, Ras.kh., 8 23.2]
tripurāntakadevasya uttare kokilābilam | [RRĀ, Ras.kh., 8 24.1]
vikhyātaṃ sarvalokeṣu kṛtvā vamanarecanam | [RRĀ, Ras.kh., 8 24.2]
sādhakaḥ praviśettatra daśadhanvantarāvadhi | [RRĀ, Ras.kh., 8 25.1]
pāṣāṇāḥ kokilākārāstiṣṭhanti tāṃs tu cāharet | [RRĀ, Ras.kh., 8 25.2]
teṣāṃ pṛṣṭhe tilāḥ kṣiptāḥ sphuṭantyeva hi tatkṣaṇāt | [RRĀ, Ras.kh., 8 26.1]
ityevaṃ pratyayaṃ dṛṣṭvā tāṃś ca ghṛṣṭvā parasparam | [RRĀ, Ras.kh., 8 26.2]
kṣīramadhye kṣipettān vai kṣīraṃ kṛṣṇaṃ prajāyate | [RRĀ, Ras.kh., 8 27.1]
ākaṇṭhāntaṃ pibettattu divyakāvyo bhavennaraḥ | [RRĀ, Ras.kh., 8 27.2]
valīpalitanirmukto jīvedbrahmadinatrayam | [RRĀ, Ras.kh., 8 28.1]
chidraṃ paśyati medinyāṃ vāyuvego mahābalaḥ | [RRĀ, Ras.kh., 8 28.2]
tripurāntakadevasya pūrvadigyojanāntare | [RRĀ, Ras.kh., 8 29.1]
devaḥ svargapurī nāma vidyate tatra vai khanet | [RRĀ, Ras.kh., 8 29.2]
devāgre bhūmikāṃ jānumātrāṃ tatra phalā iva | [RRĀ, Ras.kh., 8 30.1]
nirgacchanti tu pāṣāṇāḥ kharasparśā bhavanti vai | [RRĀ, Ras.kh., 8 30.2]
tripurāntakadevasya paścime yojanārdhake | [RRĀ, Ras.kh., 8 31.1]
vidyate hi biladvāraṃ tanmadhye dhanuṣāṃ trayam | [RRĀ, Ras.kh., 8 31.2]
gacchetkharjūravṛkṣo vai dṛśyate kṛṣṇavarṇakaḥ | [RRĀ, Ras.kh., 8 32.1]
tatphalānāṃ rasaṃ pītvā mūrchā saṃjāyate kṣaṇam | [RRĀ, Ras.kh., 8 32.2]
tataḥ saṃjāyate siddho jīveccandrārkatārakam | [RRĀ, Ras.kh., 8 33.1]
śrīśaile dakṣiṇe dvāre jāleśvarasureśvarau | [RRĀ, Ras.kh., 8 33.2]
devau prasiddhau vidyete nikhanettatra bhūmikām | [RRĀ, Ras.kh., 8 34.1]
pāṣāṇāḥ śrīphalākārā niryānti sparśabhedakāḥ | [RRĀ, Ras.kh., 8 34.2]
devo rāmeśvarastatra vidyate tasya saṃnidhau | [RRĀ, Ras.kh., 8 35.1]
rudrākṣākārapāṣāṇāḥ kharasparśā bhavanti te | [RRĀ, Ras.kh., 8 35.2]
jyotiḥsiddhavaṭe vṛkṣe ekapādena tiṣṭhati | [RRĀ, Ras.kh., 8 36.1]
āvartadevako nāma tatsamīpe tu paścime | [RRĀ, Ras.kh., 8 36.2]
vidyate parvatastatra pāṣāṇāstālakopamāḥ | [RRĀ, Ras.kh., 8 37.1]
ādāya tān dhamettīvraṃ divyaṃ bhavati kāñcanam | [RRĀ, Ras.kh., 8 37.2]
tatraiva dakṣiṇadvāre devaḥ syātkuṇḍaleśvaraḥ | [RRĀ, Ras.kh., 8 38.1]
tatsamīpe khanedbhūmiṃ jānumātrāṃ tato haret | [RRĀ, Ras.kh., 8 38.2]
pāṣāṇāḥ śrīphalākārā raktāśca sparśavedhakāḥ | [RRĀ, Ras.kh., 8 39.1]
puruṣeśvaradevasya kuṇḍamasti samīpataḥ | [RRĀ, Ras.kh., 8 39.2]
guñjā ca riṭhṭhakaś caiva dvau vṛkṣau tatra tiṣṭhataḥ | [RRĀ, Ras.kh., 8 40.1]
tayoḥ pattrāṇi saṃbhakṣya tatkṣaṇād amaro bhavet | [RRĀ, Ras.kh., 8 40.2]
tathā hastiśilā tatra tasyā dakṣiṇataḥ khanet | [RRĀ, Ras.kh., 8 41.1]
hastamātraṃ tataḥ paśyejjambūphalasamākṛtiḥ | [RRĀ, Ras.kh., 8 41.2]
śilā tatra samākhyātā sparśagrāhyā prayatnataḥ | [RRĀ, Ras.kh., 8 42.1]
nāmnā hastiśiraḥ khyātaṃ saiva hastiśilā bhavet | [RRĀ, Ras.kh., 8 42.2]
tasyā dakṣiṇadigbhāge yojanaikena tiṣṭhati | [RRĀ, Ras.kh., 8 43.1]
chāyāchattraṃ prasiddhaṃ tacchivarūpaṃ śivoditam | [RRĀ, Ras.kh., 8 43.2]
śatahastapramāṇaṃ tu tatkṣetraṃ parivartulam | [RRĀ, Ras.kh., 8 44.1]
yo 'sau gacchati tasyādho nāsau kenāpi dṛśyate | [RRĀ, Ras.kh., 8 44.2]
rudratulyo bhavetsiddhaḥ krīḍate bhuvanatraye | [RRĀ, Ras.kh., 8 45.1]
athavā sādhayeddūrātkhyātaṃ siddhyaṣṭakaṃ tu yat | [RRĀ, Ras.kh., 8 45.2]
kāntābhraṃ kāñcanaṃ sūtaṃ mardyaṃ kramaguṇottaram | [RRĀ, Ras.kh., 8 46.1]
tadgolaṃ veṣṭayel lohais tribhir yatnāt krameṇa vai | [RRĀ, Ras.kh., 8 46.2]
vastre baddhvā tu tadvastraṃ vaṃśāgre bandhayeddṛḍham | [RRĀ, Ras.kh., 8 47.1]
mantrayetkālīmantreṇa chāyāchattre niveśayet | [RRĀ, Ras.kh., 8 47.2]
tadvaṃśāgraṃ kṣaṇaikena jāyate guṭikā tu tām | [RRĀ, Ras.kh., 8 48.1]
sādhako dhārayedvaktre khecaratvapradāyikām | [RRĀ, Ras.kh., 8 48.2]
tālakaṃ kunaṭīṃ tadvadvaṃśe baddhvā niveśayet | [RRĀ, Ras.kh., 8 49.1]
tābhyāmañjitanetro yo nidhiṃ paśyati bhūgatam | [RRĀ, Ras.kh., 8 49.2]
vaṃśe baddhvā kṣipetkhaḍgaṃ pūrvamantreṇa mantritam | [RRĀ, Ras.kh., 8 50.1]
tatkhaḍgaṃ dhārayeddhaste trailokyavijayī bhavet | [RRĀ, Ras.kh., 8 50.2]
vastre gorocanaṃ baddhvā vaṃśasthaṃ tatra veśayet | [RRĀ, Ras.kh., 8 51.1]
tenaiva tilakaṃ kuryāddṛṣṭvā mohayate jagat | [RRĀ, Ras.kh., 8 51.2]
srotoñjanaṃ kajjalaṃ ca kṣiptvā tatraiva pūrvavat | [RRĀ, Ras.kh., 8 52.1]
tena cāñjitanetro yo devairapi na dṛśyate | [RRĀ, Ras.kh., 8 52.2]
pādukāṃ tena yogena kṣiptvā padbhyāṃ tu dhārayet | [RRĀ, Ras.kh., 8 53.1]
yatrecchā tatra tatraiva gantā bhavati tatkṣaṇāt | [RRĀ, Ras.kh., 8 53.2]
tadvadraktapaṭaṃ tatra kṣiptvā saṃveṣṭya sādhakaḥ | [RRĀ, Ras.kh., 8 54.1]
adṛśyo jāyate samyakpaṭe mukte tu dṛśyate | [RRĀ, Ras.kh., 8 54.2]
kāntābhraṃ kāñcanaṃ sūtaṃ kṛtvā golaṃ tu veśayet | [RRĀ, Ras.kh., 8 55.1]
vaṃśāgrasthaṃ mantrayuktaṃ sparśavedhī bhavettu tat | [RRĀ, Ras.kh., 8 55.2]
śrīśaile paścime dvāre nāmnā brahmeśvareśvaraḥ | [RRĀ, Ras.kh., 8 56.1]
talliṅgaṃ sparśamityāhurdurgā tatraiva tādṛśī | [RRĀ, Ras.kh., 8 56.2]
navamaṃ yattu sopānaṃ nadyāṃ tattādṛśaṃ sthitam | [RRĀ, Ras.kh., 8 57.1]
devasya tiṣṭhati dvāre mudgavarṇaṃ vilokayet | [RRĀ, Ras.kh., 8 57.2]
brahmeśvarasya nairṛtye saṃsthitaṃ tintiṇīvanam | [RRĀ, Ras.kh., 8 58.1]
tasmin vane sthitaṃ kuṇḍaṃ tatra tiṣṭhati caṇḍikā | [RRĀ, Ras.kh., 8 58.2]
ekapādena ciñcādhas tadvṛkṣāt pattramāharet | [RRĀ, Ras.kh., 8 59.1]
baddhvā vastre kṣipetkuṇḍe snānaṃ tatra samācaret | [RRĀ, Ras.kh., 8 59.2]
snānānte poṭalī grāhyā sarve matsyā bhavanti te | [RRĀ, Ras.kh., 8 60.1]
tatkāṣṭhaiḥ pācayettāni kaṇṭhaṃ pucchaṃ śirastyajet | [RRĀ, Ras.kh., 8 60.2]
bhāgaṃ devāya saṃkalpya dvitīyamatitherbhavet | [RRĀ, Ras.kh., 8 61.1]
tṛtīyaṃ sādhako bhuktvā kṣaṇaṃ bhavati mūrchitaḥ | [RRĀ, Ras.kh., 8 61.2]
tatkṣaṇājjāyate siddhaśchidrāṃ paśyati medinīm | [RRĀ, Ras.kh., 8 62.1]
ajarāmaratāṃ yāti na bādhyastridaśairapi | [RRĀ, Ras.kh., 8 62.2]
alampurottare bhāge grāmaḥ syādbhīmapādukaḥ | [RRĀ, Ras.kh., 8 63.1]
tasya grāmasya pārśve tu hastamātraṃ khanedbhuvam | [RRĀ, Ras.kh., 8 63.2]
pāṣāṇāḥ sarpavadvakrā grāhyāḥ sparśā bhavanti te | [RRĀ, Ras.kh., 8 64.1]
yogeśvarīti vikhyātā devatā yā tv alampure | [RRĀ, Ras.kh., 8 64.2]
devyā hy agre guhā ramyā tanmadhye nikhanedbhuvam | [RRĀ, Ras.kh., 8 65.1]
pāṣāṇā bhekasaṃkāśā grāhyā mārjāraviṣṭhayā | [RRĀ, Ras.kh., 8 65.2]
miśrīkṛtya kṣipedvaṅge tadvaṅgaṃ tāratāṃ vrajet | [RRĀ, Ras.kh., 8 66.1]
madhvājyasahitān bhakṣetpāṣāṇāṃstānvicakṣaṇaḥ | [RRĀ, Ras.kh., 8 66.2]
śrīśailasyottaradvāre maheśo nāma devatā | [RRĀ, Ras.kh., 8 67.1]
bhramarāmraḥ sthitastatra tasya pakvaphalāni vai | [RRĀ, Ras.kh., 8 67.2]
sphoṭayettatra niryānti bhramarā jīvasaṃyutāḥ | [RRĀ, Ras.kh., 8 68.1]
ityevaṃ pratyayaṃ jñātvā bhramarāṃstān parityajet | [RRĀ, Ras.kh., 8 68.2]
phalāni pācayetkṣīraiḥ pibetkṣīraṃ yatheṣṭakam | [RRĀ, Ras.kh., 8 69.1]
kiṃcinmūrchā bhavettena tato bodhe pibetpunaḥ | [RRĀ, Ras.kh., 8 69.2]
evaṃ kuryāttrisaptāhaṃ vajrakāyo bhavennaraḥ | [RRĀ, Ras.kh., 8 70.1]
valīpalitanirmukto jīvedācandratārakam | [RRĀ, Ras.kh., 8 70.2]
sarvavāṅmayavettā ca vāyuvegī bhavennaraḥ | [RRĀ, Ras.kh., 8 71.1]
tenaivāmraphalaikena varjitabhramareṇa ca | [RRĀ, Ras.kh., 8 71.2]
sahasrapalavaṅgaṃ tu drāvitaṃ stambhayeddhruvam | [RRĀ, Ras.kh., 8 71.3]
kṣepāttāramavāpnoti satyamīśvarabhāṣitam | [RRĀ, Ras.kh., 8 72.1]
tatphalaṃ chidritaṃ kṛtvā utpātya bhramaraṃ tataḥ | [RRĀ, Ras.kh., 8 72.2]
śuddhapāradakarṣaikaṃ tattulyaṃ kṛṣṇamabhrakam | [RRĀ, Ras.kh., 8 73.1]
kṣiptvā tasminmukhaṃ ruddhvā limpenmṛdgomayena ca | [RRĀ, Ras.kh., 8 73.2]
chāyāśuṣkaṃ tadāmrotthaiḥ kvāthairyāmaṃ vipācayet | [RRĀ, Ras.kh., 8 74.1]
svabhāvaśītalā grāhyā guṭikā phalamadhyagā | [RRĀ, Ras.kh., 8 74.2]
mukhasthā khecaraṃ datte adṛśyatvaṃ mahābalā | [RRĀ, Ras.kh., 8 75.1]
kvāthe vākpatitulyaḥ syājjīvedācandratārakam | [RRĀ, Ras.kh., 8 75.2]
tāraṃ tāmraṃ bhujaṃgaṃ vā koṭibhāgena vedhayet | [RRĀ, Ras.kh., 8 76.1]
kṛṣṇābhraṃ śuddhasūtaṃ ca pūrvavattatphale kṣipet | [RRĀ, Ras.kh., 8 76.2]
limpenmṛdgomayaistadvadāraṇyotpalakaiḥ puṭet | [RRĀ, Ras.kh., 8 77.1]
svabhāvaśītalaṃ grāhyaṃ tadrasaṃ madhusarpiṣā | [RRĀ, Ras.kh., 8 77.2]
guñjāmātraṃ sadā khādenmāsādbālo bhavennaraḥ | [RRĀ, Ras.kh., 8 78.1]
jīvedbrahmadinaṃ vīro navanāgabalānvitaḥ | [RRĀ, Ras.kh., 8 78.2]
vidyate lokavikhyātaḥ pūjyaḥ pañcopacārakaiḥ | [RRĀ, Ras.kh., 8 79.1]
oṃ huṃ phaṭkāramantreṇa nirvikalpena sādhakaiḥ | [RRĀ, Ras.kh., 8 79.2]
vīkṣya paścimadigbhāge hy antarikṣe ca tatkṣaṇāt | [RRĀ, Ras.kh., 8 80.1]
paśyeddivyavimānāni jāyate pratyayo mahān | [RRĀ, Ras.kh., 8 80.2]
tataḥ paścimadigbhāge gacchennadīṃ taretsudhīḥ | [RRĀ, Ras.kh., 8 81.1]
gahvaraṃ dṛśyate tatra praviśetpaścimamukham | [RRĀ, Ras.kh., 8 81.2]
yojanatritayaṃ gacchedekākī nirvikalpakaḥ | [RRĀ, Ras.kh., 8 82.1]
pañcayojanavistīrṇaṃ dṛśyate kadalīvanam | [RRĀ, Ras.kh., 8 82.2]
tasya madhye'tivistīrṇaṃ jalapūrṇaṃ sarovaram | [RRĀ, Ras.kh., 8 83.1]
siṃhāsanaṃ tu tanmadhye śuddhasphaṭikasaṃnibham | [RRĀ, Ras.kh., 8 83.2]
taṃ dṛṣṭvā daṇḍavadbhūmau nipatenmantramuccaret | [RRĀ, Ras.kh., 8 84.1]
oṃ hrīṃ vidyāvāgīśvarādhipataye hrīṃ oṃ svāhā | [RRĀ, Ras.kh., 8 84.2]
snānaṃ kṛtvā prayatnena lakṣamekaṃ japedanu | [RRĀ, Ras.kh., 8 84.3]
yatheṣṭaṃ bhojanaṃ kṛtvā kandamūlaphalādikam | [RRĀ, Ras.kh., 8 84.4]
tataḥ siṃhāsanasyordhvaṃ śuddhasphaṭikasaṃnibhaḥ | [RRĀ, Ras.kh., 8 85.1]
caturbhujastrinetraśca dṛśyate parameśvaraḥ | [RRĀ, Ras.kh., 8 85.2]
stotramantrairnamaskāraiḥ praṇipatya punaḥ punaḥ | [RRĀ, Ras.kh., 8 86.1]
varaṃ datte yatheṣṭaṃ vai sādhakasya na saṃśayaḥ | [RRĀ, Ras.kh., 8 86.2]
śatamāyatanaṃ tatra kūpānāṃ ca śataṃ nava | [RRĀ, Ras.kh., 8 87.1]
tāvatsaṃkhyāstathārāmā nandanākhyavanāni ca | [RRĀ, Ras.kh., 8 87.2]
tathā navaśataṃ vāpyo vidyante kadalīvane | [RRĀ, Ras.kh., 8 88.1]
biladvārāṇi tāvanti kalpavṛkṣāstathaiva ca | [RRĀ, Ras.kh., 8 88.2]
tatraiva maukalī nāma yakṣiṇī prakaṭā sthitā | [RRĀ, Ras.kh., 8 89.1]
sā vakti bhojanaṃ dehi yadīcchasi samīhitam | [RRĀ, Ras.kh., 8 89.2]
tatastasya pravaktavyaṃ dāsyāmi parameśvari | [RRĀ, Ras.kh., 8 90.1]
kṣīrānnaṃ vā phalāhāraṃ tadagre dāpayet sudhīḥ | [RRĀ, Ras.kh., 8 90.2]
sā vakti mama putro'yaṃ kṣaṇaṃ vakṣasi dhāraya | [RRĀ, Ras.kh., 8 91.1]
yadā na muñcase bhūmau tadā siddhyaṣṭakaṃ tava | [RRĀ, Ras.kh., 8 91.2]
dāsye'haṃ nātra saṃdeho bhojanānte'thavā punaḥ | [RRĀ, Ras.kh., 8 92.1]
tyakte karomi saṃhāraṃ tasmādyatnena rakṣaya | [RRĀ, Ras.kh., 8 92.2]
ityevaṃ sādhako vīraḥ kuryātsiddhimavāpnuyāt | [RRĀ, Ras.kh., 8 93.1]
gaccheduttaradigbhāge tatsaro yojanārdhakam | [RRĀ, Ras.kh., 8 93.2]
tatrāsti puṣpasampūrṇaṃ divyākhyaṃ nandanaṃ vanam | [RRĀ, Ras.kh., 8 94.1]
puṣpāṇāṃ ghrāṇamātreṇa kṣutpipāsā na vidyate | [RRĀ, Ras.kh., 8 94.2]
athavā bhakṣayettasmātphalamekaṃ yathācitam | [RRĀ, Ras.kh., 8 95.1]
tena bhakṣitamātreṇa vajrakāyo bhavennaraḥ | [RRĀ, Ras.kh., 8 95.2]
saro dakṣiṇadigbhāgaṃ gacchedyojanapādakam | [RRĀ, Ras.kh., 8 96.1]
tatra dāḍimasampūrṇaṃ dṛśyate nandanaṃ vanam | [RRĀ, Ras.kh., 8 96.2]
tatphalaṃ bhakṣayetsiddho jīvedyugasahasrakam | [RRĀ, Ras.kh., 8 97.1]
tatsaraḥpūrvadigbhāge gacchetkrośārdhamātrakam | [RRĀ, Ras.kh., 8 97.2]
tatra dhātrīphalaiḥ pūrṇaṃ śyāmalaṃ nandanaṃ vanam | [RRĀ, Ras.kh., 8 98.1]
phalāni bhakṣayettāni jīvetkalpaśatatrayam | [RRĀ, Ras.kh., 8 98.2]
tatsaraḥpaścimabhāge gacchedyojanamātrakam | [RRĀ, Ras.kh., 8 99.1]
tatra bilvaphalaiḥ pūrṇaṃ dṛśyate nandanaṃ vanam | [RRĀ, Ras.kh., 8 99.2]
tatphalaṃ bhakṣayedvīro jīveccandrārkatārakam | [RRĀ, Ras.kh., 8 100.1]
tannandanavane ramye liṅgaṃ syānnīlavarṇakam | [RRĀ, Ras.kh., 8 100.2]
praviśeduttaradvāre tatra nāgo mahābalaḥ | [RRĀ, Ras.kh., 8 101.1]
ugraḥ saptaphaṇākāro dṛśyate 'tibhayaṃkaraḥ | [RRĀ, Ras.kh., 8 101.2]
tasya kuryānnamaskāraṃ hruṃ hruṃ kuryātsamuddharet | [RRĀ, Ras.kh., 8 102.1]
tadāsau vadate vāṇīmadṛśyatvaṃ dadāmi te | [RRĀ, Ras.kh., 8 102.2]
gaccha tvaṃ paścimadvāre tatrāsti divyakanyakā | [RRĀ, Ras.kh., 8 103.1]
gacchettatra mahāvīraḥ sādhako mantramuccaran | [RRĀ, Ras.kh., 8 103.2]
hāraṃ dāsyati sā tuṣṭā na praveśaṃ prayacchati | [RRĀ, Ras.kh., 8 104.1]
taṃ hāraṃ dhārayetkaṇṭhe sākṣādvāgīśvaro bhavet | [RRĀ, Ras.kh., 8 104.2]
tatastu dakṣiṇaṃ dvāraṃ gacchettatra bhayaṃkaram | [RRĀ, Ras.kh., 8 105.1]
muktakeśaṃ vakranetraṃ gadāhastaṃ digambaram | [RRĀ, Ras.kh., 8 105.2]
nīlavarṇaṃ kṣetrapālaṃ dṛṣṭvā mantraṃ samuccaret | [RRĀ, Ras.kh., 8 106.1]
ha hā he he haṃ hruṃkāraṃ phaṭ huṃ svāhāntameva ca | [RRĀ, Ras.kh., 8 106.2]
anena mantrapāṭhena kṣetrapālaḥ prasīdati | [RRĀ, Ras.kh., 8 107.1]
dadāti khecarīṃ siddhiṃ na praveśaṃ kadācana | [RRĀ, Ras.kh., 8 107.2]
tatastu pūrvadigbhāge dvāraṃ tatra gaṇeśvaraḥ | [RRĀ, Ras.kh., 8 108.1]
dṛśyate pūjayettaṃ vai sādhakaḥ praviśettataḥ | [RRĀ, Ras.kh., 8 108.2]
dṛśyate divyacāpaṃ tu tathā liṅgaṃ manoharam | [RRĀ, Ras.kh., 8 109.1]
pūjayecchivamantreṇa rakāreṇaiva nānyathā | [RRĀ, Ras.kh., 8 109.2]
tatastatra japaṃ kuryādahorātramupoṣitaḥ | [RRĀ, Ras.kh., 8 110.1]
pratyakṣo jāyate rudro varaṃ datte yathepsitam | [RRĀ, Ras.kh., 8 110.2]
ityevamādayaḥ santi siddhayaḥ kadalīvane | [RRĀ, Ras.kh., 8 111.1]
akṣarairlikhitaṃ dvāre tatra padmāvatībilam | [RRĀ, Ras.kh., 8 111.2]
sarasaḥ pūrvadigbhāge yojanaikena tiṣṭhati | [RRĀ, Ras.kh., 8 112.1]
vamanaṃ recanaṃ kṛtvā praviśettatra sādhakaḥ | [RRĀ, Ras.kh., 8 112.2]
dhanvantaraṃ śataṃ yāvadgacchettatra mṛdaṅgam | [RRĀ, Ras.kh., 8 113.1]
dṛṣṭvā taṃ vādayedvīraḥ samyakpadmāvatī tataḥ | [RRĀ, Ras.kh., 8 113.2]
āgatya cāmṛtaṃ datte yatpānādamaro bhavet | [RRĀ, Ras.kh., 8 114.1]
tatastaṃ prārthayatyeva āgaccha mama mandiram | [RRĀ, Ras.kh., 8 114.2]
divyaṃ kanyāpañcaśataṃ parivāreṇa svīkuru | [RRĀ, Ras.kh., 8 115.1]
ahaṃ patnī bhaviṣyāmi yāvadbrahmā ca jīvati | [RRĀ, Ras.kh., 8 115.2]
tadante paramaṃ sthānaṃ gacchāmo nātra saṃśayaḥ | [RRĀ, Ras.kh., 8 116.1]
kadambeśvaradevastu āgneyyāṃ diśi vidyate | [RRĀ, Ras.kh., 8 116.2]
tasya pūrvataṭākāgre sthito vṛkṣaḥ kadambakaḥ | [RRĀ, Ras.kh., 8 117.1]
tasya pattrāṇi saṃgṛhya kaṭutailena lepayet | [RRĀ, Ras.kh., 8 117.2]
tadvṛkṣabījatailairvā tatkāṣṭhaiḥ pācayet sudhīḥ | [RRĀ, Ras.kh., 8 118.1]
matsyā bhavanti te sarve tāmrapātre vinikṣipet | [RRĀ, Ras.kh., 8 118.2]
kaṇṭhapucchaśirovarjaṃ madhvājyābhyāṃ tu bhakṣayet | [RRĀ, Ras.kh., 8 119.1]
tatkṣaṇājjāyate siddho rudratulyo mahābalaḥ | [RRĀ, Ras.kh., 8 119.2]
nadīsthāne ca yo vṛkṣo vidyate kuṇḍaleśvare | [RRĀ, Ras.kh., 8 120.1]
pūrvavatkramayogena siddhiḥ syānnātra saṃśayaḥ | [RRĀ, Ras.kh., 8 120.2]
kapoteśvaradevasyottare puṣpagiriḥ sthitaḥ | [RRĀ, Ras.kh., 8 121.1]
tasya kuryāt prayatnena trivāraṃ tu pradakṣiṇam | [RRĀ, Ras.kh., 8 121.2]
tataḥ śiraḥ samāruhya khecaratvaṃ labhennaraḥ | [RRĀ, Ras.kh., 8 122.1]
tatpūrvottaradigbhāge chelikādvārasthitam | [RRĀ, Ras.kh., 8 122.2]
uttarābhimukhaṃ tatra praviśeddhanuṣāṃ trayam | [RRĀ, Ras.kh., 8 123.1]
mūṣikākārapāṣāṇāstiṣṭhanti tān samāharet | [RRĀ, Ras.kh., 8 123.2]
takraiḥ piṣṭvā tadekaṃ tu pibenmūrchāmavāpnuyāt | [RRĀ, Ras.kh., 8 124.1]
kṣaṇāduttiṣṭhate siddho jīvedbrahmadinatrayam | [RRĀ, Ras.kh., 8 124.2]
sa eva sarvalohānāṃ sparśavedhakaro bhavet | [RRĀ, Ras.kh., 8 125.1]
ahorātroṣito bhūtvā devāgre siddhimāpnuyāt | [RRĀ, Ras.kh., 8 125.2]
kapoteśvaradevasya dakṣiṇe devatādvayam | [RRĀ, Ras.kh., 8 126.1]
tanmadhye kaṭimātraṃ tu khanedgorocanopamāḥ | [RRĀ, Ras.kh., 8 126.2]
pāṣāṇāstān samādāya madhvājyābhyāṃ prapeṣayet | [RRĀ, Ras.kh., 8 127.1]
tatpānājjāyate martyaḥ kalpāyur nātra saṃśayaḥ | [RRĀ, Ras.kh., 8 127.2]
kapoteśvaradevasya vāyavye hastamātrakam | [RRĀ, Ras.kh., 8 128.1]
khanetpārāvataprakhyāḥ pāṣāṇāḥ sparśabhedakāḥ | [RRĀ, Ras.kh., 8 128.2]
tiṣṭhanti grāhayedekaṃ devatārādhane kṛte | [RRĀ, Ras.kh., 8 129.1]
mallikārjunadevasya aiśānyāṃ bhṛgupātanam | [RRĀ, Ras.kh., 8 129.2]
vidyate tatsamīpasthaṃ kuṇḍaṃ tasmānmṛdāharet | [RRĀ, Ras.kh., 8 130.1]
pañcagavyena sammiśrāṃ khadirāṅgārakairdhamet | [RRĀ, Ras.kh., 8 130.2]
nīlotpalasamaṃ lohaṃ patatyevātha secayet | [RRĀ, Ras.kh., 8 131.1]
madhvājyābhyāṃ sutaptaṃ tatsaptavāraṃ punaḥ punaḥ | [RRĀ, Ras.kh., 8 131.2]
tadgolaṃ dhārayedvaktre viṣṇutulyo bhavennaraḥ | [RRĀ, Ras.kh., 8 132.1]
bhṛgupātāt pūrvabhāge krośodadhikapāṭake | [RRĀ, Ras.kh., 8 132.2]
tasyāgre acchatailākhyaḥ parvato nāma viśrutaḥ | [RRĀ, Ras.kh., 8 133.1]
tatpaścime biladvāraṃ tanmadhye dhanvapañcakam | [RRĀ, Ras.kh., 8 133.2]
gate tu dṛśyate kuṇḍaṃ raso lākṣārasaprabhaḥ | [RRĀ, Ras.kh., 8 134.1]
alābupātre saṃgṛhya koṭivedhī bhavettu saḥ | [RRĀ, Ras.kh., 8 134.2]
mallikārjunadevasya pūrvato lokaviśrutaḥ | [RRĀ, Ras.kh., 8 135.1]
prākāraścandraguptasya vidyate tatra mandiram | [RRĀ, Ras.kh., 8 135.2]
tasya pūrve sthitaścaityaścaityapūrve mahāśilā | [RRĀ, Ras.kh., 8 136.1]
mudgavarṇā ca sā khyātā sparśavedhakarā tu sā | [RRĀ, Ras.kh., 8 136.2]
gajastatraiva vikhyātastamāruhya samāhitaḥ | [RRĀ, Ras.kh., 8 137.1]
tasya pṛṣṭhāttṛṇaṃ grāhyaṃ tatsarvaṃ kanakaṃ bhavet | [RRĀ, Ras.kh., 8 137.2]
gajasya cottare pārśve jānumātraṃ khanedbhuvam | [RRĀ, Ras.kh., 8 138.1]
jambūphalasamākārāḥ santi te sparśavedhakāḥ | [RRĀ, Ras.kh., 8 138.2]
gajasyādhaḥ khanedvātha jānumātraṃ labhettataḥ | [RRĀ, Ras.kh., 8 139.1]
trikoṇaguṭikāṃ siddhāṃ lakṣavedhakarāṃ parām | [RRĀ, Ras.kh., 8 139.2]
śrīśailasya tu vāyavye tīrthaṃ devahradaḥ sthitam | [RRĀ, Ras.kh., 8 140.1]
tatra kuṇḍe mudgavarṇāḥ pāṣāṇāḥ sparśavedhakāḥ | [RRĀ, Ras.kh., 8 140.2]
tatra kūrmopamaṃ liṅgaṃ sparśavedhakaraṃ param | [RRĀ, Ras.kh., 8 141.1]
kṛttikāyāṃ supūrṇāyāṃ kṛtvā pūjāṃ samāharet | [RRĀ, Ras.kh., 8 141.2]
gavyūtidvayatastasmānnāmnā nīlavanaṃ smṛtam | [RRĀ, Ras.kh., 8 142.1]
tatra liṅgaṃ nīlavarṇaṃ jalaṃ caiva tu tādṛśam | [RRĀ, Ras.kh., 8 142.2]
aśvābhrakākasadṛśāḥ pāṣāṇāḥ sparśavedhakāḥ | [RRĀ, Ras.kh., 8 143.1]
santi devagṛhasyāntaḥ khanejjānvantarāddharet | [RRĀ, Ras.kh., 8 143.2]
śrīśailasya tu nairṛtye nāmnā guṇḍiprabhā sthitā | [RRĀ, Ras.kh., 8 144.1]
tasyāgrādgartamṛdgrāhyā pītavarṇā puṭairdahet | [RRĀ, Ras.kh., 8 144.2]
tasmānniḥsarate hema sphuradrūpaṃ na saṃśayaḥ | [RRĀ, Ras.kh., 8 145.1]
tatraiva bhramarāḥ syuśca pūrvavatphaladāyakāḥ | [RRĀ, Ras.kh., 8 145.2]
tathā tambīpure nāmni tīrthe ca vipule śubham | [RRĀ, Ras.kh., 8 146.1]
sadāphalaṃ tu vikhyātaṃ pūrvavatsādhayet sudhīḥ | [RRĀ, Ras.kh., 8 146.2]
mahānandeśvaraṃ nāma śrīśailasya tu nairṛte | [RRĀ, Ras.kh., 8 147.1]
tasya pūrvottare pārśve gacchedrājapathena tu | [RRĀ, Ras.kh., 8 147.2]
kālavarṇeśvaro nāma devastasyāgrakuṇḍakam | [RRĀ, Ras.kh., 8 148.1]
indragopakasaṃkāśas tanmadhye vidyate rasaḥ | [RRĀ, Ras.kh., 8 148.2]
taptāni saptalohāni tatsekātkāñcanaṃ bhavet | [RRĀ, Ras.kh., 8 149.1]
śrīśailasya tu īśāne devaḥ syātturaleśvaraḥ | [RRĀ, Ras.kh., 8 149.2]
tasyottare suvikhyāta umāparvata uttamaḥ | [RRĀ, Ras.kh., 8 150.1]
tasya mūrdhni triśūlābhā darbhāstiṣṭhanti śobhanāḥ | [RRĀ, Ras.kh., 8 150.2]
tasyādhaḥ kaṭimātraṃ tu khātvā nīlāṃ mṛdaṃ haret | [RRĀ, Ras.kh., 8 151.1]
tāṃ pacedakṣajaiḥ kāṣṭhairbhāgaṃ devāya kalpayet | [RRĀ, Ras.kh., 8 151.2]
atitheśca tathāgneśca bhāgaṃ bhāgaṃ prakalpayet | [RRĀ, Ras.kh., 8 152.1]
bhāgamātmani bhuñjīta jīvetkalpāyutaṃ naraḥ | [RRĀ, Ras.kh., 8 152.2]
tatra koṭīśvaraṃ khyātamileśvarasamīpataḥ | [RRĀ, Ras.kh., 8 153.1]
tasyāgre puṣpamātraṃ tu sparśavedhakaraṃ bhavet | [RRĀ, Ras.kh., 8 153.2]
acaleśaśca tatraiva sparśavedhakaraḥ paraḥ | [RRĀ, Ras.kh., 8 154.1]
dakṣiṇe leśasya yojanaikena vidyate | [RRĀ, Ras.kh., 8 154.2]
amareśvaradevākhyastatra svarṇaśilā śubhā | [RRĀ, Ras.kh., 8 155.1]
tasya pṛṣṭhe ca gomāṃsaṃ mahāmāṃsaṃ ca vā kṣipet | [RRĀ, Ras.kh., 8 155.2]
prajvālya badarīkāṣṭhaiḥ prātaḥ svarṇopamā tu sā | [RRĀ, Ras.kh., 8 156.1]
dṛśyate rajasā strīṇāṃ bhāvitaṃ vastrakhaṇḍakam | [RRĀ, Ras.kh., 8 156.2]
tacchilāloḍitaṃ kuryādrakṣedalābupātrake | [RRĀ, Ras.kh., 8 157.1]
tena saṃsparśamātreṇa lohaṃ bhavati hāṭakam | [RRĀ, Ras.kh., 8 157.2]
śrīśaile tatra tatraiva pāṣāṇāḥ piṇḍabhūsthitāḥ | [RRĀ, Ras.kh., 8 158.1]
taccūrṇaṃ triphalāsārdhaṃ karṣaikaṃ bhakṣayetsadā | [RRĀ, Ras.kh., 8 158.2]
māsārdhaṃ tu jarāṃ hanti jīvedācandratārakam | [RRĀ, Ras.kh., 8 159.1]
nairṛtye śailarājasya paṭāhakarṇa īśvaraḥ | [RRĀ, Ras.kh., 8 159.2]
tasya ceśānadigbhāge pañcaviṃśatidhanvake | [RRĀ, Ras.kh., 8 160.1]
dvihastamātrordhvaśilā tatra hastadvayaṃ khanet | [RRĀ, Ras.kh., 8 160.2]
śrāvasampuṭasaṃkāśān pāṣāṇāṃstriṃśadāharet | [RRĀ, Ras.kh., 8 161.1]
kṛtvā tānagnivarṇāṃśca siñcetkūṣmāṇḍajairdravaiḥ | [RRĀ, Ras.kh., 8 161.2]
tanmadhyānnavanītaṃ tu gṛhṇīyād devāya bhāgakam | [RRĀ, Ras.kh., 8 162.1]
atitherbhāgaikaṃ tu bhāgaikaṃ bhakṣayedbudhaḥ | [RRĀ, Ras.kh., 8 162.2]
mūrchā bhaveddivārātraṃ prabuddho jāyate naraḥ | [RRĀ, Ras.kh., 8 163.1]
jīvedvarṣāyutaṃ vīro valīpalitavarjitaḥ | [RRĀ, Ras.kh., 8 163.2]
tasya devasya sopānaṃ dvitīyaṃ sparśavedhakam | [RRĀ, Ras.kh., 8 164.1]
tasya devasya pārśve tu pāṣāṇāḥ śvetapītakāḥ | [RRĀ, Ras.kh., 8 164.2]
sarvasparśā na saṃdeha ekameva samāharet | [RRĀ, Ras.kh., 8 165.1]
tasya devasya pūrve tu kūpaḥ syānnātidūrataḥ | [RRĀ, Ras.kh., 8 165.2]
tanmadhye bhekasaṃkāśāḥ pāṣāṇāḥ sparśavedhāḥ | [RRĀ, Ras.kh., 8 166.1]
uttare tasya devasya vikhyāto liṅgaparvataḥ | [RRĀ, Ras.kh., 8 166.2]
tasya cottarapārśve tu nadī syātpūrvavāhinī | [RRĀ, Ras.kh., 8 167.1]
nadyāḥ paścimadigbhāge liṅgaṃ piṅgalavarṇakam | [RRĀ, Ras.kh., 8 167.2]
tatra śailodakaiḥ kuṇḍaṃ pūrṇaṃ syātkṣaṇavedhakam | [RRĀ, Ras.kh., 8 168.1]
maheśāddakṣiṇe bhāge caṇḍikā yojanadvaye | [RRĀ, Ras.kh., 8 168.2]
piṇḍādevīti vikhyātā tasyā vāyavyakoṇataḥ | [RRĀ, Ras.kh., 8 169.1]
kūpastiṣṭhati tanmadhye pāṣāṇā mudgavarṇakāḥ | [RRĀ, Ras.kh., 8 169.2]
tathā pathyānibhāścaiva sarve te sparśavedhakāḥ | [RRĀ, Ras.kh., 8 170.1]
sparśanādatra sarveṣāṃ vedhayuktir vidhīyate | [RRĀ, Ras.kh., 8 170.2]
sthūlaścetpeṣayecchlakṣṇaṃ tena mūṣāṃ tu kārayet | [RRĀ, Ras.kh., 8 171.1]
aṣṭalohāni tanmadhye samāvartyāni kārayet | [RRĀ, Ras.kh., 8 171.2]
tatsarvaṃ jāyate svarṇamevaṃ kuryādyathepsitam | [RRĀ, Ras.kh., 8 172.1]
sūkṣmaścedaṣṭalohānāṃ drutānāṃ yatra kutracit | [RRĀ, Ras.kh., 8 172.2]
taṃ sarvaṃ nikṣipenmadhye sarvaṃ tatkāñcanaṃ bhavet | [RRĀ, Ras.kh., 8 173.1]
mallikārjunavāyavye tīrthaṃ sarveśvaraṃ sthitam | [RRĀ, Ras.kh., 8 173.2]
tasya dakṣiṇadigbhāge jalamārge'rdhayojane | [RRĀ, Ras.kh., 8 174.1]
gate ḍāṅgarikaṃ tatra dṛśyate tasya mūrdhani | [RRĀ, Ras.kh., 8 174.2]
dhātrīphalāni kṛṣṇāni vidyante tāni bhakṣayet | [RRĀ, Ras.kh., 8 175.1]
yatheṣṭāni tu saptāhaṃ vajrakāyo bhavennaraḥ | [RRĀ, Ras.kh., 8 175.2]
valīpalitanirmukto jīvetkalpaśatatrayam | [RRĀ, Ras.kh., 8 176.1]
tasmācca dakṣiṇe bhāge kākalerīmahānavam | [RRĀ, Ras.kh., 8 176.2]
tatrāsti stambhakadalī praviśettatra sādhakaḥ | [RRĀ, Ras.kh., 8 177.1]
gacchetkrośārdhamātraṃ tu dṛśyate rasakuṇḍakam | [RRĀ, Ras.kh., 8 177.2]
gṛhītvālābupātre tu koṭivedhī bhavedrasaḥ | [RRĀ, Ras.kh., 8 178.1]
tasmin vane mayūraḥ syānnīlavarṇaśilāmayaḥ | [RRĀ, Ras.kh., 8 178.2]
mukhāgre tasya kuṇḍaṃ tu dvādaśāṅgulanīlakam | [RRĀ, Ras.kh., 8 179.1]
tanmadhye śuṣkavaṃśaṃ tu kṣiptvā syānnūtanaḥ kṣaṇāt | [RRĀ, Ras.kh., 8 179.2]
dine pattraṃ phalaṃ puṣpaṃ jāyate tasya nānyathā | [RRĀ, Ras.kh., 8 180.1]
tatra pāradaprasthaikaṃ kṣiptvā tāvajjalaṃ haret | [RRĀ, Ras.kh., 8 180.2]
kṣaudratulyaṃ pibettaṃ vai tatkṣaṇānmūrchito bhavet | [RRĀ, Ras.kh., 8 181.1]
muhūrtāllabdharājyaḥsyājjīvedyugasahasrakam | [RRĀ, Ras.kh., 8 181.2]
śailasyāgneyabhāge tu guṭikāsiddhakeśvaraḥ | [RRĀ, Ras.kh., 8 182.1]
vidyate tasya purataḥ pañcahastāṃ khanedbhuvam | [RRĀ, Ras.kh., 8 182.2]
pāṣāṇā badarākārāḥ santi khegatidāyakāḥ | [RRĀ, Ras.kh., 8 183.1]
ekameva samāhṛtya vaktre dhāryaḥ khagāmibhiḥ | [RRĀ, Ras.kh., 8 183.2]
śrīśaile sarvayogānām uktānāṃ vidhirucyate | [RRĀ, Ras.kh., 8 184.1]
mantranyāsaṃ purā kṛtvā paścāllakṣaṃ japedanu | [RRĀ, Ras.kh., 8 184.2]
aghoraṃ tena vai śīghraṃ tattatsiddhimavāpnuyāt | [RRĀ, Ras.kh., 8 185.1]
kṣetradevatāmāvāhayet | [RRĀ, Ras.kh., 8 185.2]
tatra svapne devatā pratyakṣībhūya varaṃ dadāti | [RRĀ, Ras.kh., 8 185.3]
evaṃ mantraparaiḥ suniścalatarair bhaktaiśca tatsādhakaiḥ śambhoḥ pūjanatatparaiḥ pratidinaṃ pūjāvidheḥ pālakaiḥ | [RRĀ, Ras.kh., 8 185.4]
kāryaṃ śrīgirisādhanaṃ japaparair āmnāyapāraṃgatair no cetkleśakaraṃ parākṛtamaho vyarthaṃ bhavenniścitam | [RRĀ, Ras.kh., 8 185.5]
{RRĀ, V.kh., 1}
yena sṛṣṭaṃ vidā cidātmasvamaruttejojalorvīgaṇāḥ satsaṃvicchivaśaktibhairavakalāḥ śrīkaṇṭhapañcānanaḥ | [RRĀ, V.kh., 1 1.1]
īśo rudramurāridhātṛvibudhāś candrārkatārāgaṇāḥ so 'yaṃ pātu carācaraṃ jagadidaṃ nirnāmanāmādhipaḥ | [RRĀ, V.kh., 1 1.2]
sūte sūtavaro varaṃ ca kanakaṃ śabdātparaṃ sparśanāddhūmādvidhyati tatkṣaṇād aghaharaṃ saṃkhyāṃ sakharvāṃśataḥ | [RRĀ, V.kh., 1 2.1]
saṃkhyām arbudakoṭilakṣamayutaṃ yuktyā sahasraṃ śataṃ datte khegatimakṣayaṃ śivapadaṃ tasmai parasmai namaḥ | [RRĀ, V.kh., 1 2.2]
natvā śrīpārvatīṃ devīṃ bhairavaṃ siddhasaṃtatim | [RRĀ, V.kh., 1 3.1]
rasaratnākaraṃ vakṣye dehe lohe śivaṃkaram | [RRĀ, V.kh., 1 3.2]
śivabījaḥ sūtarājaḥ pāradaśca rasendrakaḥ | [RRĀ, V.kh., 1 4.1]
etāni rasanāmāni tathānyāni śive yathā | [RRĀ, V.kh., 1 4.2]
datte śivapadaṃ siddhiṃ sādhakānāṃ mahottamām | [RRĀ, V.kh., 1 5.1]
śivabījaṃ tadākhyātaṃ sarvasiddhipradāyakam | [RRĀ, V.kh., 1 5.2]
yataḥ paraśivātsūtastena sūtaḥ sa coditaḥ | [RRĀ, V.kh., 1 6.1]
saṃsārasya paraṃ pāraṃ datte'sau pāradaḥ smṛtaḥ | [RRĀ, V.kh., 1 6.2]
rasībhavanti lohāni dehā api susevanāt | [RRĀ, V.kh., 1 7.1]
rasendras tena vikhyāto dravatvācca rasaḥ smṛtaḥ | [RRĀ, V.kh., 1 7.2]
rasaśāstreṣu sarveṣu śambhunā sūcitaṃ purā | [RRĀ, V.kh., 1 8.1]
raso rasāyanaṃ divyaṃ sūcanānnaiva budhyate | [RRĀ, V.kh., 1 8.2]
siddhaiḥ śivamukhāt prāptaṃ teṣāṃ siddhistu sādhanāt | [RRĀ, V.kh., 1 9.1]
sampradāyakramo yuktistaiḥ svaśāstreṣu gopitā | [RRĀ, V.kh., 1 9.2]
mayāpi tanmukhātprāptaṃ sādhitaṃ bahudhā tataḥ | [RRĀ, V.kh., 1 10.1]
rasaśāstrāṇi sarvāṇi samālokya yathākramam | [RRĀ, V.kh., 1 10.2]
sādhakānāṃ hitārthāya prakaṭīkriyate'dhunā | [RRĀ, V.kh., 1 11.1]
na krameṇa vinā śāstraṃ na śāstreṇa vinā kramaḥ | [RRĀ, V.kh., 1 11.2]
śāstraṃ kramayutaṃ jñātvā yaḥ karoti sa siddhibhāk | [RRĀ, V.kh., 1 12.1]
ācāryo jñānavāndakṣo rasaśāstraviśāradaḥ | [RRĀ, V.kh., 1 12.2]
mantrasiddho mahāvīro niścalaḥ śivavatsalaḥ | [RRĀ, V.kh., 1 13.1]
devībhaktaḥ sadā dhīro devatāyāgatatparaḥ | [RRĀ, V.kh., 1 13.2]
sarvāmnāyaviśeṣajñaḥ kuśalo rasakarmaṇi | [RRĀ, V.kh., 1 14.1]
evaṃ lakṣaṇasaṃyukto rasavidyāgurur bhavet | [RRĀ, V.kh., 1 14.2]
gurubhaktāḥ sadācārāḥ satyavanto dṛḍhavratāḥ | [RRĀ, V.kh., 1 15.1]
nirālasāḥ svadharmajñāḥ sadājñāparipālakāḥ | [RRĀ, V.kh., 1 15.2]
dambhamātsaryanirmuktāḥ kulācāreṣu dīkṣitāḥ | [RRĀ, V.kh., 1 16.1]
atyantasādhakāḥ śāntā mantrārādhanatatparāḥ | [RRĀ, V.kh., 1 16.2]
ityevaṃ lakṣaṇairyuktāḥ śiṣyāḥ syū rasasiddhaye | [RRĀ, V.kh., 1 17.1]
sahāyāḥ sodyamāḥ sarve yathā śiṣyāstato'dhikāḥ | [RRĀ, V.kh., 1 17.2]
kulīnāḥ svāmibhaktāśca kartavyā rasakarmaṇi | [RRĀ, V.kh., 1 18.1]
nāstikā ye durācārāścumbakā gurutalpagāḥ | [RRĀ, V.kh., 1 18.2]
vidyāṃ gṛhītumicchanti cauryeṇa ca balācchalāt | [RRĀ, V.kh., 1 19.1]
na teṣāṃ sidhyate kiṃcinmaṇimantrauṣadhādikam | [RRĀ, V.kh., 1 19.2]
kurvanti yadi mohena nāśayanti svakaṃ dhanam | [RRĀ, V.kh., 1 20.1]
iha loke sukhaṃ nāsti paraloke tathaiva ca | [RRĀ, V.kh., 1 20.2]
tasmād bhaktibalādeva saṃtuṣyati yathā guruḥ | [RRĀ, V.kh., 1 21.1]
tathā śiṣyeṇa sā grāhyā rasavidyātmasiddhaye | [RRĀ, V.kh., 1 21.2]
hastamastakayogena varaṃ labdhvā susādhayet | [RRĀ, V.kh., 1 22.1]
ātaṅkarahite deśe dharmarājye manorame | [RRĀ, V.kh., 1 22.2]
umāmaheśvaropete samṛddhe nagare śubhe | [RRĀ, V.kh., 1 23.1]
kartavyaṃ sādhanaṃ tatra rasarājasya dhīmatā | [RRĀ, V.kh., 1 23.2]
atyantopavane ramye caturdvāropaśobhite | [RRĀ, V.kh., 1 24.1]
tatra śālā prakartavyā suvistīrṇā manoramā | [RRĀ, V.kh., 1 24.2]
samyagvātāyanopetā divyacitrairvicitritā | [RRĀ, V.kh., 1 25.1]
tatsamīpe same dīrghe kartavyaṃ rasamaṇḍapam | [RRĀ, V.kh., 1 25.2]
atiguptaṃ suvistīrṇakapāṭārgalabhūṣitam | [RRĀ, V.kh., 1 26.1]
dhvajachattravitānāḍhyaṃ puṣpamālāvilambitam | [RRĀ, V.kh., 1 26.2]
bherīkākalaghaṇṭādiśṛṅginādavināditam | [RRĀ, V.kh., 1 27.1]
bhūḥ samā tatra kartavyā sudṛḍhā darpaṇopamā | [RRĀ, V.kh., 1 27.2]
tanmadhye vedikā ramyā kartavyā lakṣaṇānvitā | [RRĀ, V.kh., 1 28.1]
niṣkatrayaṃ hemapattraṃ rasendro navaniṣkakam | [RRĀ, V.kh., 1 28.2]
amlena mardayedyāmaṃ tena liṅgaṃ tu kārayet | [RRĀ, V.kh., 1 29.1]
dolāyantre sāranāle jambīrasthaṃ dinaṃ pacet | [RRĀ, V.kh., 1 29.2]
talliṅgaṃ pūjayettatra suśubhair upacārakaiḥ | [RRĀ, V.kh., 1 30.1]
liṅgakoṭisahasrasya yatphalaṃ samyagarcanāt | [RRĀ, V.kh., 1 30.2]
tatphalaṃ koṭiguṇitaṃ rasaliṅgārcanād bhavet | [RRĀ, V.kh., 1 31.1]
brahmahatyāsahasrāṇi gohatyāprayutānyapi | [RRĀ, V.kh., 1 31.2]
tatkṣaṇādvilayaṃ yānti rasaliṅgasya darśanāt | [RRĀ, V.kh., 1 32.1]
sparśanātprāpyate muktiriti satyaṃ śivoditam | [RRĀ, V.kh., 1 32.2]
vāṅmāyāṃ śrīmadghoreṇa mantrarājena vārcayet | [RRĀ, V.kh., 1 32.3]
aṣṭādaśabhujaṃ śubhraṃ pañcavaktraṃ trilocanam | [RRĀ, V.kh., 1 33]
pretārūḍhaṃ nīlakaṇṭhaṃ rasaliṅgaṃ vicintayet | [RRĀ, V.kh., 1 34.1]
tasyotsaṅge mahādevīm ekavaktrāṃ caturbhujām | [RRĀ, V.kh., 1 34.2]
akṣamālāṅkuśaṃ dakṣe vāme pāśābhayaṃ śubham | [RRĀ, V.kh., 1 35.1]
dadhantīṃ taptahemābhāṃ pītavastrāṃ vicintayet | [RRĀ, V.kh., 1 35.2]
vāṅmāyā śrī kāmarājaśaktir bījarasāṅkuśā | [RRĀ, V.kh., 1 36.1]
yai namo dvādaśaiteṣāṃ kāmavidyā rasāṅkuśā | [RRĀ, V.kh., 1 36.2]
anayā pūjayeddevīṃ gandhapuṣpākṣatādibhiḥ | [RRĀ, V.kh., 1 37.1]
nandibhṛṅgimahākālānpūjayet pūrvadikkramāt | [RRĀ, V.kh., 1 37.2]
pūjayennāmamantraistu praṇavādinamo'ntakaiḥ | [RRĀ, V.kh., 1 38.1]
evaṃ nityārcanaṃ tatra kartavyaṃ rasasiddhaye | [RRĀ, V.kh., 1 38.2]
rasadīkṣā śivenoktā dātavyā sādhakāya vai | [RRĀ, V.kh., 1 39.1]
yathoktena vidhānena guruṇā muditātmanā | [RRĀ, V.kh., 1 39.2]
sumuhūrte sunakṣatre candratārābalānvite | [RRĀ, V.kh., 1 40.1]
kalaśaṃ toyasampūrṇaṃ hemaratnaphalairyutam | [RRĀ, V.kh., 1 40.2]
sthāpayed rasaliṅgāgre divyavastreṇa veṣṭitam | [RRĀ, V.kh., 1 41.1]
gandhapuṣpākṣatadhūpadīpair naivedyato 'rcayet | [RRĀ, V.kh., 1 41.2]
pūjānte havanaṃ kuryādyonikuṇḍe sulakṣaṇe | [RRĀ, V.kh., 1 42.1]
tilājyaiḥ pāyasaiḥ puṣpairaṣṭādhikaśataiḥ pṛthak | [RRĀ, V.kh., 1 42.2]
aghoreṇa rasāṅkuśyā homānte śiṣyamāvahet | [RRĀ, V.kh., 1 43.1]
kākinīśaktisaṃyuktaṃ rasasiddhiparāyaṇam | [RRĀ, V.kh., 1 43.2]
yasyāḥ saṃkucitāḥ keśāḥ śyāmā yā padmalocanā | [RRĀ, V.kh., 1 44.1]
surūpā taruṇī citrā vistīrṇajaghanā śubhā | [RRĀ, V.kh., 1 44.2]
saṃkīrṇaradanā pīnastanabhāreṇa cānatā | [RRĀ, V.kh., 1 45.1]
cumbanāliṅganasparśakomalā mṛdubhāṣiṇī | [RRĀ, V.kh., 1 45.2]
aśvatthapattrasadṛśayonideśena śobhitā | [RRĀ, V.kh., 1 46.1]
kṛṣṇapakṣe puṣpavatī sā nārī kākinī smṛtā | [RRĀ, V.kh., 1 46.2]
rasabandhe prayoge ca uttamā rasasādhane | [RRĀ, V.kh., 1 47.1]
tadabhāve surūpā tu yā kācit taruṇāṅganā | [RRĀ, V.kh., 1 47.2]
tasyā deyaṃ trisaptāhaṃ gandhakaṃ ghṛtasaṃyutam | [RRĀ, V.kh., 1 48.1]
karṣaikaikaṃ prabhāte tu sā bhavetkākinīsamā | [RRĀ, V.kh., 1 48.2]
evaṃ śaktiyuto yo 'sau dīkṣayettaṃ gurūttamaḥ | [RRĀ, V.kh., 1 49.1]
susnātam abhiṣiñceta vimalaiḥ kalaśodakaiḥ | [RRĀ, V.kh., 1 49.2]
aghoramaṅkuśīṃ vidyāṃ dadyācchiṣyāya sadguruḥ | [RRĀ, V.kh., 1 50.1]
yathāśaktyātha śiṣyeṇa dātavyā gurudakṣiṇā | [RRĀ, V.kh., 1 50.2]
athājñayā gurormantraṃ lakṣaṃ lakṣaṃ pṛthagjapet | [RRĀ, V.kh., 1 51.1]
daśāṃśena hunet kuṇḍe trikoṇe hastamātrake | [RRĀ, V.kh., 1 51.2]
kamalaṃ caturasraṃ ca caturdvāraiḥ suśobhitam | [RRĀ, V.kh., 1 52.1]
jātipuṣpaṃ trimadhvaktaṃ pūrṇānte kanyakārcanam | [RRĀ, V.kh., 1 52.2]
kṛtvātha praviśecchālāṃ śubhāṃ liptāṃ suvedikām | [RRĀ, V.kh., 1 52.3]
ṣaṭkoṇaṃ maṇḍalaṃ tatra sindūreṇa dvihastakam | [RRĀ, V.kh., 1 53.1]
vedikāyāṃ likhetsamyak tadbahiścāṣṭapattrakam | [RRĀ, V.kh., 1 53.2]
kamalaṃ caturasraṃ ca caturdvāreṣu śobhitam | [RRĀ, V.kh., 1 54.1]
karṇikāyāṃ nyasetkhalvaṃ lohajaṃ svarṇarekhitam | [RRĀ, V.kh., 1 54.2]
tanmadhye rasarājaṃ tu palānāṃ śatamātrakam | [RRĀ, V.kh., 1 55.1]
pañcāśatpañcaviṃśaṃ vā pūjayed rasaliṅgavat | [RRĀ, V.kh., 1 55.2]
vajravaikrāntavajrābhrakāntapāṣāṇaṭaṅkaṇam | [RRĀ, V.kh., 1 56.1]
bhūnāgaṃ śaktayaścaitāḥ ṣaṭsu pattreṣu pūjayet | [RRĀ, V.kh., 1 56.2]
gandhatālakakāsīsaśilākaṅkuṣṭhabhūkhagam | [RRĀ, V.kh., 1 57.1]
rājāvarto gairikaṃ ca khyātā uparasā amī | [RRĀ, V.kh., 1 57.2]
pūjyā aṣṭadaleṣvete pūrvādīśāntagāḥ kramāt | [RRĀ, V.kh., 1 58.1]
rasakaṃ vimalā tāpyaṃ capalā tutthamañjanam | [RRĀ, V.kh., 1 58.2]
hiṅgulaṃ sasyakaṃ caiva khyātā ete mahārasāḥ | [RRĀ, V.kh., 1 59.1]
pūrvādīśānaparyantaṃ pattrāgreṣu prapūjayet | [RRĀ, V.kh., 1 59.2]
pūrvadvāre svarṇaraupye dakṣiṇe tāmrasīsake | [RRĀ, V.kh., 1 60.1]
paścime vaṅgakāntau ca uttare tīkṣṇamuṇḍake | [RRĀ, V.kh., 1 60.2]
sarvametamaghoreṇa pūjayed aṅkuśānvitam | [RRĀ, V.kh., 1 61.1]
viḍakāñjikayantrāṇi kṣāramṛllavaṇāni ca | [RRĀ, V.kh., 1 61.2]
koṣṭhī mūṣā vaṅkanālī tuṣāṅgāravanopalāḥ | [RRĀ, V.kh., 1 62.1]
bhastrikā daṃśakān ekā śilā khalvo'pyudūkhalam | [RRĀ, V.kh., 1 62.2]
svarṇakāropakaraṇaṃ samastatulanāni ca | [RRĀ, V.kh., 1 63.1]
mṛtkāṣṭhatāmralohādyapātrāṇi vividhāni ca | [RRĀ, V.kh., 1 63.2]
divyauṣadhāni vargāśca rañjakaṃ snehanāni ca | [RRĀ, V.kh., 1 64.1]
etāni dvārabāhye tu mūlamantreṇa pūjayet | [RRĀ, V.kh., 1 64.2]
vāṅmāyāṃ heṃ tataḥ kṣmeṃ ca kṣmaśca pañcākṣaro manuḥ | [RRĀ, V.kh., 1 65.1]
anena mūlamantreṇa bhairavaṃ tatra pūjayet | [RRĀ, V.kh., 1 65.2]
sarveṣāṃ rasasiddhānāṃ nāmāni kīrtayettadā | [RRĀ, V.kh., 1 66.1]
vyālācāryaścandrasenaḥ subuddhirnaravāhanaḥ | [RRĀ, V.kh., 1 66.2]
nāgārjuno ratnaghoṣaḥ surānando yaśodharaḥ | [RRĀ, V.kh., 1 67.1]
indradyumnaśca māṇḍavyaścarpaṭiḥ śūrasenakaḥ | [RRĀ, V.kh., 1 67.2]
vāḍabo nāgabuddhiśca khaṇḍaḥ kāpāliko haraḥ | [RRĀ, V.kh., 1 68.1]
kāmalī tāttvikaḥ śambhurloko lampaṭaśāradau | [RRĀ, V.kh., 1 68.2]
bāṇāsuro muniśreṣṭho govindaḥ kapilo baliḥ | [RRĀ, V.kh., 1 69.1]
ete sarve tu bhūpendrā rasasiddhā mahābalāḥ | [RRĀ, V.kh., 1 69.2]
caranti sarvalokeṣu nirjarāmaraṇāḥ sadā | [RRĀ, V.kh., 1 70.1]
saptaviṃśatisaṃkhyākā rasasiddhipradāyakāḥ | [RRĀ, V.kh., 1 70.2]
vandyāḥ pūjyāḥ prayatnena tataḥ kuryādrasāyanam | [RRĀ, V.kh., 1 71.1]
harṣayed dvijadevāṃśca tarpayediṣṭadevatām | [RRĀ, V.kh., 1 71.2]
kumārīyoginīyogimunimāyikasādhakān | [RRĀ, V.kh., 1 72.1]
tarpayetpūjayed bhaktyā nijaśaktyanusārataḥ | [RRĀ, V.kh., 1 72.2]
ityevaṃ sarvasambhārayuktaṃ kuryādrasotsavam | [RRĀ, V.kh., 1 73.1]
sarvavighnapraśāntyarthaṃ sarvepsitaphalapradam | [RRĀ, V.kh., 1 73.2]
anyathā cedvimūḍhātmā mantradīkṣākramaṃ vinā | [RRĀ, V.kh., 1 74.1]
kartumicchati sūtasya sādhanaṃ guruvarjitaḥ | [RRĀ, V.kh., 1 74.2]
nāsau siddhimavāpnoti yatnakoṭiśatairapi | [RRĀ, V.kh., 1 75.1]
tasmāt sarvaprayatnena śāstroktāṃ kārayet kriyām | [RRĀ, V.kh., 1 75.2]
samyaksādhanasodyamā guruyutā rājājñayālaṃkṛtā nānākarmaṇi kovidā rasaparāstvāḍhyā janaiścārthitāḥ | [RRĀ, V.kh., 1 76.1]
mātrāyantrasupākakarmakuśalāḥ sarvauṣadhīkovidāsteṣāṃ sidhyati nānyathā vidhibalāt śrī pāradaḥ pāradaḥ | [RRĀ, V.kh., 1 76.2]
{RRĀ, V.kh., 2}
bhaktyā śāstravicāraṇādanudinaṃ pūjāvidheḥ pālanāt svātmānandanimajjanāt parahitāt kāryakriyāgopanāt | [RRĀ, V.kh., 2 1.1]
nityaṃ sadgurusevanād anubhavāt sūtasya sadbhāvanād dāsyante nijaraśmayo varabalāt satsampradāyātsphuṭam | [RRĀ, V.kh., 2 1.2]
rasādilohaparyantaṃ śodhane māraṇe hitam | [RRĀ, V.kh., 2 2.1]
bhāvanāyāṃ kvacic caiva nānāvargo nigadyate | [RRĀ, V.kh., 2 2.2]
aṅge nokte bhavenmūlaṃ dravaḥ sarvāṅgato bhavet | [RRĀ, V.kh., 2 3.1]
amātrāyāṃ samā mātrā vijñeyā rasakarmaṇi | [RRĀ, V.kh., 2 3.2]
tilāpāmārgakadalīcitrakārdrakamūlakam | [RRĀ, V.kh., 2 4.1]
śigrumokṣapalāśaṃ ca sarvamantaḥpuṭe dahet | [RRĀ, V.kh., 2 4.2]
samāloḍya jalairvastrairbaddhvā grāhyamadhojalam | [RRĀ, V.kh., 2 5.1]
śodhayet pācayedagnau mṛdbhāṇḍena tu tajjalam | [RRĀ, V.kh., 2 5.2]
grāhyaṃ kṣārāvaśeṣaṃ tad vṛkṣakṣāramidaṃ smṛtam | [RRĀ, V.kh., 2 6.1]
cunnaṃ kūrpaṃ śaṅkhaśuktivarāṭaiḥ śuklavargakaḥ | [RRĀ, V.kh., 2 6.2]
kapotacāṣagṛdhrāṇāṃ śikhikukkuṭayośca viṭ | [RRĀ, V.kh., 2 7.1]
cāṅgerī caṇakāmlaṃ tu mātuluṅgāmlavetasam | [RRĀ, V.kh., 2 7.2]
ciñcānāraṅgajambīramamlavarga iti smṛtaḥ | [RRĀ, V.kh., 2 8.1]
sāmudraṃ saindhavaṃ kācaṃ cullikā ca suvarcalam | [RRĀ, V.kh., 2 8.2]
cūlikānavasāraḥ syād etallavaṇapañcakam | [RRĀ, V.kh., 2 9.1]
sajjīkṣāraṃ yavakṣāraṃ ṭaṅkaṇaṃ ca tṛtīyakam | [RRĀ, V.kh., 2 9.2]
kṣāratrayamidaṃ khyātam ajāśvamahiṣīgavām | [RRĀ, V.kh., 2 10.1]
nārīmeṣīkharoṣṭrāṇāṃ mūtravargo gajasya ca | [RRĀ, V.kh., 2 10.2]
madhvājyaṭaṅkaṇaṃ guñjā guḍaḥ syān mitrapañcakam | [RRĀ, V.kh., 2 11.1]
narāśvaśikhigomatsyapittāni pittavargake | [RRĀ, V.kh., 2 11.2]
matsyāhinarameṣīṇāṃ śikhināṃ ca vasā matā | [RRĀ, V.kh., 2 12.1]
mañjiṣṭhā kuṅkumaṃ lākṣā dāḍimaṃ raktacandanam | [RRĀ, V.kh., 2 12.2]
bandhūkaṃ karavīraṃ ca raktavargo hyayaṃ bhavet | [RRĀ, V.kh., 2 13.1]
kusumbhaṃ kiṃśukaṃ rātriḥ pataṃgaṃ madayantikā | [RRĀ, V.kh., 2 13.2]
pītavargo hyayaṃ khyāto divyauṣadhigaṇaṃ śṛṇu | [RRĀ, V.kh., 2 14.1]
ajakarṇī śaṅkhapuṣpī rudantī kākatuṇḍikā | [RRĀ, V.kh., 2 14.2]
haṃsapādī vyāghranakhī cāṇḍālī kṣīrakandakaḥ | [RRĀ, V.kh., 2 15.1]
vandhyākarkoṭakī rambhā gojihvā kokilākṣakaḥ | [RRĀ, V.kh., 2 15.2]
śākavṛkṣo hemavallī pātālagaruḍī śamī | [RRĀ, V.kh., 2 16.1]
kaṭutumbī vajralatā sūraṇaṃ vanasūraṇam | [RRĀ, V.kh., 2 16.2]
meṣaśṛṅgī cakramardo jalakumbhī śatāvarī | [RRĀ, V.kh., 2 17.1]
guñjā kośātakī nīlī ākhukarṇī triparṇikā | [RRĀ, V.kh., 2 17.2]
kukkuṭī kṛṣṇatulasī puṅkhā śvetāparājitā | [RRĀ, V.kh., 2 18.1]
garuḍī lāṅgalī brāhmī cāṅgerī padmacāriṇī | [RRĀ, V.kh., 2 18.2]
gṛhītvātha śubhaṃ vajraṃ vyāghrīkandodare kṣipet | [RRĀ, V.kh., 2 19.1]
mahiṣīviṣṭhayā liptvā tulāgnau ca puṭe pacet | [RRĀ, V.kh., 2 19.2]
ahorātrātsamuddhṛtya hayamūtrairniṣecayet | [RRĀ, V.kh., 2 20.1]
vyāghrīkande punaḥ kṣiptvā vajrakaṃdodare kṣipet | [RRĀ, V.kh., 2 20.2]
hayamūtrair niṣiñcyācca puṭetsiñcyācca pūrvavat | [RRĀ, V.kh., 2 20.3]
evaṃ saptadinaiḥ śuddhaṃ vajraṃ syānnātra saṃśayaḥ | [RRĀ, V.kh., 2 21.1]
kulatthakodravakvāthahayamūtrasnuhīpayaḥ | [RRĀ, V.kh., 2 21.2]
kṣiptvā bhāṇḍe kṣipettasmin vyāghrīkandagataṃ pavim | [RRĀ, V.kh., 2 22.1]
dolāyaṃtre divārātrau samuddhṛtya punaḥ kṣipet | [RRĀ, V.kh., 2 22.2]
vyāghrīkandaṃ mahākande kṣiptvā gajapuṭe pacet | [RRĀ, V.kh., 2 23.1]
tatpakvaṃ kāñcanīdrāvaiḥ secayecchuddhimāpnuyāt | [RRĀ, V.kh., 2 23.2]
ākhukarṇī meghanādaḥ priyaṅgurmeṣaśṛṅgikā | [RRĀ, V.kh., 2 23.3]
amlavetasanirguṇḍīkulatthakodravāḥ śamī | [RRĀ, V.kh., 2 23.4]
muniśca hayamūtreṇa kaṣāyaṃ kārayecchubham | [RRĀ, V.kh., 2 24.1]
jambīre sūraṇe vātha kṣiptvā vajraṃ dinaṃ pacet | [RRĀ, V.kh., 2 24.2]
pūrvakvāthena dolāyāṃ śuddhimāpnoti nānyathā | [RRĀ, V.kh., 2 25.1]
śuddhaṃ vajraṃ matkuṇānāṃ raktairliptvā dhamettu tat | [RRĀ, V.kh., 2 25.2]
agnivarṇaṃ kṣipenmūtre gardabhotthe punaḥ punaḥ | [RRĀ, V.kh., 2 26.1]
lepitaṃ dhāmitaṃ tadvadevaṃ kuryāt trisaptadhā | [RRĀ, V.kh., 2 26.2]
tālakaṃ matkuṇaiḥ piṣṭvā gole tasminkṣipettu tat | [RRĀ, V.kh., 2 27.1]
ruddhvā mūṣāṃ dhamed dārḍhyāt hayamūtre vinikṣipet | [RRĀ, V.kh., 2 27.2]
samuddhṛtya punastadvat saptavārānmṛto bhavet | [RRĀ, V.kh., 2 28.1]
meṣaśṛṃgī bhujagāsthi kūrmapṛṣṭhaṃ śilājatu | [RRĀ, V.kh., 2 28.2]
gandhakaṃ kāntapāṣāṇaṃ munipuṣpaṃ satālakam | [RRĀ, V.kh., 2 29.1]
trikṣāraṃ paṃcalavaṇaṃ meṣaśṛṅgīndravāruṇī | [RRĀ, V.kh., 2 29.2]
vajravallī mūṣakarṇī badarīkuḍmalāni ca | [RRĀ, V.kh., 2 30.1]
mūṣakasya malaṃ stanyaṃ snuhyarkakṣīramatkuṇāḥ | [RRĀ, V.kh., 2 30.2]
pañcāṅgāṃ śarapuṅkhāṃ ca hastinīraṃ nṛchāgayoḥ | [RRĀ, V.kh., 2 31.1]
peṭārībījaṃ strīpuṣpaṃ pārāvatamalaṃ śilām | [RRĀ, V.kh., 2 31.2]
puṣpāṇi caiva vākucyāḥ pañcāṅgaṃ nimbakasya ca | [RRĀ, V.kh., 2 32.1]
dhātrīvṛkṣasya pañcāṅgaṃ gorambhā cājamūtrakam | [RRĀ, V.kh., 2 32.2]
haṃsapādī vajrakandaṃ bṛhatīphalasūraṇe | [RRĀ, V.kh., 2 33.1]
gojihvā karkaṭaṃ māṃsaṃ mūtravargaṃ ca miśrayet | [RRĀ, V.kh., 2 33.2]
etatsamastaṃ vyastaṃ vā yathālābhaṃ supiṇḍitam | [RRĀ, V.kh., 2 34.1]
tatpiṇḍe nikṣipedvajramandhamūṣāgataṃ puṭet | [RRĀ, V.kh., 2 34.2]
kulatthaṃ kodravaṃ piṣṭvā hayamūtrairviloḍayet | [RRĀ, V.kh., 2 35.1]
tanmadhye secayettaptāṃ mūṣāṃ puṭavinirgatām | [RRĀ, V.kh., 2 35.2]
evaṃ punaḥ punaḥ kuryādekaviṃśativārakam | [RRĀ, V.kh., 2 36.1]
ādāya pūrvajaṃ vajratāle matkuṇapeṣite | [RRĀ, V.kh., 2 36.2]
golake nikṣipedruddhvā mūṣāṃ tīvrānale dhamet | [RRĀ, V.kh., 2 37.1]
ityevaṃ saptadhā dhāmyaṃ hayamūtrair niṣecayet | [RRĀ, V.kh., 2 37.2]
anena kramayogena mṛtaṃ bhavati niścitam | [RRĀ, V.kh., 2 38.1]
taṃ mṛtaṃ cūrṇayetkhalve siddhayoga udāhṛtaḥ | [RRĀ, V.kh., 2 38.2]
bhrāmakasya mukhaṃ tāpyaṃ peṭārībījaṭaṅkaṇe | [RRĀ, V.kh., 2 39.1]
kṣāraṃ cottaravāruṇyā gandhakaṃ tālakaṃ śamī | [RRĀ, V.kh., 2 39.2]
bhūdharasthaṃ puṭaikena samuddhṛtya vimardayet | [RRĀ, V.kh., 2 40.1]
pūrvavatpūrvajairdrāvaistadvad ruddhvā ca pācayet | [RRĀ, V.kh., 2 40.2]
punarmardyaṃ punaḥ pācyaṃ daśavāraṃ ca pūrvavat | [RRĀ, V.kh., 2 41.1]
pātayetpātanāyaṃtre samyak śuddho bhavedrasaḥ | [RRĀ, V.kh., 2 41.2]
rasasya daśamāṃśaṃ tu gandhaṃ dattvā vimardayet | [RRĀ, V.kh., 2 42.1]
jambīrotthairdravairyāmaṃ pātyaṃ pātanayantrake | [RRĀ, V.kh., 2 42.2]
punarmardyaṃ punaḥ pātyaṃ saptavāraṃ viśuddhaye | [RRĀ, V.kh., 2 43.1]
athavā pāradaṃ mardyaṃ taptakhalve dināvadhi | [RRĀ, V.kh., 2 43.2]
kumārīrajanīcunnaiḥ pātyaṃ pātanayantrake | [RRĀ, V.kh., 2 43.3]
kanyāgnitriphalābhiśca punarmardyaṃ ca pātayet | [RRĀ, V.kh., 2 44.1]
punarmardyaṃ punaḥ pātyaṃ saptavāraṃ viśuddhaye | [RRĀ, V.kh., 2 44.2]
ityevaṃ saptadhā kuryāt samyak śuddho bhavedrasaḥ | [RRĀ, V.kh., 2 44.3]
yuktaṃ sarvasya sūtasya taptakhalve vimardanam | [RRĀ, V.kh., 2 45.1]
śodhane cāraṇe caiva jāraṇe ca viśeṣataḥ | [RRĀ, V.kh., 2 45.2]
mūrchane māraṇe caiva bandhane ca praśasyate | [RRĀ, V.kh., 2 45.3]
ajāśakṛttuṣāgniṃ ca bhūgarte tritayaṃ kṣipet | [RRĀ, V.kh., 2 46.1]
tasyopari sthitaṃ khalvaṃ taptakhalvamidaṃ bhavet | [RRĀ, V.kh., 2 46.2]
khalvaṃ lohamayaṃ śastaṃ mardakaṃ caiva lohajam | [RRĀ, V.kh., 2 47.1]
tadabhāve śilotthaṃ vā yogyaṃ khalvaṃ ca mardakam | [RRĀ, V.kh., 2 47.2]
athavā hiṃgulāt sūtaṃ grāhayettannigadyate | [RRĀ, V.kh., 2 48.1]
gomūtrair māhiṣair mūtraistilatailasurāmlakaiḥ | [RRĀ, V.kh., 2 48.2]
saptāhaṃ hiṃgulaṃ pācyaṃ lohapātre kramāgninā | [RRĀ, V.kh., 2 49.1]
cālayellohadaṇḍena drāvaṃ dattvā punaḥ punaḥ | [RRĀ, V.kh., 2 49.2]
sadravaṃ taṃ samādāya śikhipittena bhāvayet | [RRĀ, V.kh., 2 50.1]
dinānte pātanāyantre pātayeccaṇḍavahninā | [RRĀ, V.kh., 2 50.2]
saptakañcukanirmuktaḥ khyāto'yaṃ śuddhasūtakaḥ | [RRĀ, V.kh., 2 51]
kanyābhistriphalābhiśca punarmardyaṃ ca pātayet | [RRĀ, V.kh., 2 52.1]
ityevaṃ saptadhā kuryāt samyak śuddho bhaved rasaḥ | [RRĀ, V.kh., 2 52.2]
dinaikaṃ hiṅgulaṃ khalve mardyamamlena kenacit | [RRĀ, V.kh., 2 53.1]
pātayet pātanāyaṃtre dinānte tatsamuddharet | [RRĀ, V.kh., 2 53.2]
vinā karmāṣṭakenaiva sūto'yaṃ sarvakāryakṛt | [RRĀ, V.kh., 2 53.3]
sarvasiddhamatametadīritaṃ sūtaśuddhikaramadbhutaṃ param | [RRĀ, V.kh., 2 54.1]
alpakarmavidhibhūrisiddhidaṃ dehalohakaraṇe hi śasyate | [RRĀ, V.kh., 2 54.2]
{RRĀ, V.kh., 3}
ṣaṭkāṣṭakaṃ hyaṣṭakamaṣṭakaṃ ca śodhyaṃ vimardyaṃ ca yathoditaṃ tat | [RRĀ, V.kh., 3 1.1]
vajrādilohāntakamuktapūrvaṃ tadvakṣyate sūtavarasya siddhyai | [RRĀ, V.kh., 3 1.2]
śvetā raktāḥ pītakṛṣṇā dvijādyā vajrajātayaḥ | [RRĀ, V.kh., 3 2.1]
puṃstrīnapuṃsakāś ceti lakṣaṇena tu lakṣayet | [RRĀ, V.kh., 3 2.2]
vṛttāḥ phalakasampūrṇās tejasvanto bṛhattarāḥ | [RRĀ, V.kh., 3 3.1]
puruṣāste samākhyātā rekhābinduvivarjitāḥ | [RRĀ, V.kh., 3 3.2]
rekhābindusamāyuktāḥ ṣaḍasrāstāḥ striyaḥ smṛtāḥ | [RRĀ, V.kh., 3 4.1]
trikoṇaṃ pattradehaṃ yaddīrghaṃ yatsyānnapuṃsakam | [RRĀ, V.kh., 3 4.2]
sarveṣāṃ puruṣāḥ śreṣṭhā vedhakā rasabandhakāḥ | [RRĀ, V.kh., 3 5.1]
strīvajrā dehasiddhyarthaṃ krāmakaṃ syānnapuṃsakam | [RRĀ, V.kh., 3 5.2]
ajāmārī kākamācī devadālīndravāruṇī | [RRĀ, V.kh., 3 6.1]
kākajaṅghā śikhiśikhā sarpākṣī nāgavallikā | [RRĀ, V.kh., 3 6.2]
mīnākṣī kṛṣṇadhattūro balā nāgavallī jayā | [RRĀ, V.kh., 3 7.1]
muṇḍī mahābalā pūgī trividhaṃ citrakaṃ niśā | [RRĀ, V.kh., 3 7.2]
mūrvā kāñcānanaṃ kanyā peṭārī sūryavartakaḥ | [RRĀ, V.kh., 3 8.1]
viṣṇukrāntā kāravallī vākucī sinduvārikā | [RRĀ, V.kh., 3 8.2]
svarṇapuṣpī khaṇḍajārī mañjiṣṭhā pīlukaṃ vacā | [RRĀ, V.kh., 3 9.1]
snuhī raktasnuhī bilvaṃ kārpāsaḥ kaṃguṇī ghanā | [RRĀ, V.kh., 3 9.2]
palāśāṅkolavijayā meghanādārkasarṣapāḥ | [RRĀ, V.kh., 3 10.1]
brahmadaṇḍī mahārāṣṭrī śvetā raktā punarnavā | [RRĀ, V.kh., 3 10.2]
udumbarasomalatā kumbhī puṣkaramūlakam | [RRĀ, V.kh., 3 11.1]
tilaparṇī kṛṣṇajīrā vṛścikālī ca kālikā | [RRĀ, V.kh., 3 11.2]
karavīro'gnidamanī bṛhatī bhūmipāṭalī | [RRĀ, V.kh., 3 12.1]
yavaciñcī candralatā markaṭī vanarājakam | [RRĀ, V.kh., 3 12.2]
badarī lajjarī lākṣā caṇā vartulapatrakā | [RRĀ, V.kh., 3 13.1]
apāmārgo bhūkadambo viṣamuṣṭyekavīrakaḥ | [RRĀ, V.kh., 3 13.2]
gorambhā kadalī jātī musalī sahadevikā | [RRĀ, V.kh., 3 14.1]
eraṇḍaḥ saindhavaṃ pathyā śuṃṭhī maṇḍūkaparṇikā | [RRĀ, V.kh., 3 14.2]
marūvako hiṃgu vālo lakṣmaṇā hastimūlikā | [RRĀ, V.kh., 3 15.1]
kṣīravṛkṣāśca ye sarve tathā nānāvidhaṃ viṣam | [RRĀ, V.kh., 3 15.2]
divyauṣadhigaṇaḥ khyāto rasarājasya sādhane | [RRĀ, V.kh., 3 16.1]
vyastaṃ vātha samastaṃ vā yathālābhaṃ niyojayet | [RRĀ, V.kh., 3 16.2]
tīvragandharasasparśairvividhaistu vanodbhavaiḥ | [RRĀ, V.kh., 3 17.1]
mardanātsvedanātsūto mriyate badhyate'pi ca | [RRĀ, V.kh., 3 17.2]
raktaśṛṅgī kālakūṭaṃ hāridraṃ saktūkaṃ tathā | [RRĀ, V.kh., 3 18.1]
maustikaṃ viṣavargaḥ syāt mūṣākaraṇamucyate | [RRĀ, V.kh., 3 18.2]
tuṣaṃ vastraṃ samaṃ dagdhaṃ tatpādāṃśā ca mṛttikā | [RRĀ, V.kh., 3 18.3]
kūpīpāṣāṇapādaṃ ca vajravallyā dravairdinam | [RRĀ, V.kh., 3 18.4]
mardayet kārayenmūṣāṃ vajrākhyāṃ rasabandhakām | [RRĀ, V.kh., 3 19.1]
valmīkamṛttikāṅgārāḥ purāṇaṃ lohakiṭṭakam | [RRĀ, V.kh., 3 19.2]
śvetapāṣāṇakaṃ caitat sarvaṃ cūrṇyaṃ samaṃ samam | [RRĀ, V.kh., 3 20.1]
sarvatulyaṃ tuṣaṃ dagdhaṃ sarvaṃ toyaiśca mardayet | [RRĀ, V.kh., 3 20.2]
mūṣāsaṃpuṭakaṃ kuryāt sandhiṃ lipyācca tena vai | [RRĀ, V.kh., 3 21.1]
sarvakāryakarā eṣā vajramūṣā mahābalā | [RRĀ, V.kh., 3 21.2]
gārā dagdhāstuṣā dagdhā dagdhā valmīkamṛttikā | [RRĀ, V.kh., 3 22.1]
gajāśvānāṃ malaṃ dagdhaṃ yāvattat kṛṣṇatāṃ gatam | [RRĀ, V.kh., 3 22.2]
pāṣāṇabhedīpatrāṇi kṛṣṇā mṛc ca samaṃ samam | [RRĀ, V.kh., 3 23.1]
vajravallyā dravairmardyaṃ dinaṃ vā śoṣayed dṛḍham | [RRĀ, V.kh., 3 23.2]
tena koṣṭhaṃ vaṅkanālaṃ vajramūṣāṃ ca kārayet | [RRĀ, V.kh., 3 24.1]
vartulā gostanākārā vajramūṣā prakīrtitā | [RRĀ, V.kh., 3 24.2]
mūrchane māraṇe bandhe dvaṃdvamelāpake hitā | [RRĀ, V.kh., 3 25.1]
saiva chidrānvitā madhyagambhīrā sāraṇocitā | [RRĀ, V.kh., 3 25.2]
prakaṭā śarāvakākārā bījanirvāpaṇe hitā | [RRĀ, V.kh., 3 26.1]
sūtaṃ dhānyābhrakaṃ tulyaṃ dinaṃ punarnavādravaiḥ | [RRĀ, V.kh., 3 26.2]
marditaṃ taptakhalve tu vajramūṣāndhitaṃ pacet | [RRĀ, V.kh., 3 26.3]
ciñcābījaṃ meṣaśṛṃgī strīpuṣpaṃ cāmlavetasam | [RRĀ, V.kh., 3 27.1]
pañcāṅgaṃ śarapuṅkhāyāḥ śaśadantāḥ śilājatu | [RRĀ, V.kh., 3 27.2]
etatsamastaṃ vyastaṃ vā yathālābhaṃ sucūrṇayet | [RRĀ, V.kh., 3 28.1]
snuhyarkonmattavāruṇyāḥ kṣīraiḥ stanyairvimardayet | [RRĀ, V.kh., 3 28.2]
tadgolake kṣipedvajraṃ ruddhvā mūṣāṃ dhamed dṛḍham | [RRĀ, V.kh., 3 29.1]
guḍūcīṃ saindhavaṃ hiṃgu samustottaravāruṇīm | [RRĀ, V.kh., 3 29.2]
kvāthaiḥ kaulatthakaiḥ piṣṭvā tasmindrāve niṣecayet | [RRĀ, V.kh., 3 30.1]
tadvajraṃ pūrvavadgole kṣiptvā ruddhvā dhamettathā | [RRĀ, V.kh., 3 30.2]
secanāntaṃ punaḥ kuryādekaviṃśativārakam | [RRĀ, V.kh., 3 31.1]
tālamatkuṇayogena saptavāraṃ punardhamet | [RRĀ, V.kh., 3 31.2]
secayedaśvamūtreṇa tadvajraṃ mriyate dhruvam | [RRĀ, V.kh., 3 32.1]
trivarṣarūḍhakārpāsamūlamādāya peṣayet | [RRĀ, V.kh., 3 32.2]
trivarṣanāgavallyā vā nijadrāvaiḥ prapeṣayet | [RRĀ, V.kh., 3 33.1]
tadgolake kṣipedvajraṃ ruddhvā gajapuṭe pacet | [RRĀ, V.kh., 3 33.2]
evaṃ saptapuṭaiḥ pakva ekaikena mṛto bhavet | [RRĀ, V.kh., 3 34.1]
tālakāsīsasaurāṣṭrayor hyapāmārgasya bhasma ca | [RRĀ, V.kh., 3 34.2]
piṣṭvā kaulatthakaiḥ kvāthaistasminvajraṃ sutāpitam | [RRĀ, V.kh., 3 35.1]
kṣiptvā trisaptavārāṇi mriyate nātra saṃśayaḥ | [RRĀ, V.kh., 3 35.2]
vaikrāntabhasmanā sārdhaṃ peṣayedamlavetasam | [RRĀ, V.kh., 3 36.1]
tadgolake kṣipedvajramandhamūṣāgataṃ dhamet | [RRĀ, V.kh., 3 36.2]
secayedaśvamūtreṇa pūrvagole punaḥ kṣipet | [RRĀ, V.kh., 3 37.1]
ruddhvā dhmātaṃ punaḥ secyamevaṃ kuryāttrisaptakam | [RRĀ, V.kh., 3 37.2]
mriyate nātra sandehaḥ sarvakarmasu yojayet | [RRĀ, V.kh., 3 38.1]
uttarāvāruṇīkṣīraiḥ kāntapāṣāṇajaṃ mukham | [RRĀ, V.kh., 3 38.2]
kṣaṇaṃ piṣṭvā tu tadgole vajraṃ kṣiptvā pacedanu | [RRĀ, V.kh., 3 39.1]
nṛtaile gandhataile vā mriyate nātra saṃśayaḥ | [RRĀ, V.kh., 3 39.2]
bhūnāgaṃ gandhakaṃ vātha nārīstanyena peṣayet | [RRĀ, V.kh., 3 40.1]
tadgolasya pacedvajraṃ pūrvataile mṛtaṃ bhavet | [RRĀ, V.kh., 3 40.2]
snuhīkṣīreṇa vimalāṃ piṣṭvā tadgolake kṣipet | [RRĀ, V.kh., 3 41.1]
vajraṃ nirudhya mūṣāṃ tāṃ śuṣkāṃ tīvrāgninā dhamet | [RRĀ, V.kh., 3 41.2]
taptamaśvasya mūtre tu kṣiptvā vajraṃ samāharet | [RRĀ, V.kh., 3 42.1]
ityevaṃ saptadhā kāryaṃ tatastālakamatkuṇāḥ | [RRĀ, V.kh., 3 42.2]
kṛtvā golaṃ kṣipettasminvajramūṣāṃ nirudhya ca | [RRĀ, V.kh., 3 43.1]
dhāmitaṃ pūrvavatsecyaṃ saptavārairmṛtaṃ bhavet | [RRĀ, V.kh., 3 43.2]
vajraṃ matkuṇarakteṣu kṣiptvā liptvātape kṣipet | [RRĀ, V.kh., 3 44.1]
śuṣkaṃ lepyaṃ punaḥ śoṣyaṃ yāvat saptadināvadhi | [RRĀ, V.kh., 3 44.2]
viṣṇukrāntāpeṭakāryor dravaiḥ siñcet punaḥ punaḥ | [RRĀ, V.kh., 3 45.1]
taptaṃ taptaṃ tu tadvajraṃ śatavārānmṛtaṃ bhavet | [RRĀ, V.kh., 3 45.2]
gandhakaṃ cūrṇitaṃ bhāvyaṃ strīpuṣpeṇa tu saptadhā | [RRĀ, V.kh., 3 46.1]
punaḥ strīrajasāloḍya tasminvajraṃ sutāpitam | [RRĀ, V.kh., 3 46.2]
secayettāpayedevaṃ mṛtaṃ syāttu trisaptadhā | [RRĀ, V.kh., 3 47.1]
mātuluṅgagataṃ vajraṃ ruddhvā bāhye mṛdā lipet | [RRĀ, V.kh., 3 47.2]
pacet puṭe samuddhṛtya tadvacchatapuṭaiḥ pacet | [RRĀ, V.kh., 3 47.3]
nāgavallyā dravair liptaṃ tatpatreṇaiva veṣṭitam | [RRĀ, V.kh., 3 48.1]
jānumadhyasthitaṃ yāmaṃ tadvajraṃ mṛdutāṃ vrajet | [RRĀ, V.kh., 3 48.2]
mātṛvāhakajīvasya madhye vajraṃ vinikṣipet | [RRĀ, V.kh., 3 49.1]
jambīrodaragaṃ vātha dolāyantre dinaṃ pacet | [RRĀ, V.kh., 3 49.2]
kulatthakodravakvāthais traiphale vā kaṣāyake | [RRĀ, V.kh., 3 50.1]
ahorātrāt samuddhṛtya jambīre tu punaḥ kṣipet | [RRĀ, V.kh., 3 50.2]
mātṛvāhakajīve vā kṣiptvā paktvā ca pūrvavat | [RRĀ, V.kh., 3 51.1]
punaḥ kṣepyaṃ punaḥ pācyaṃ tridinānte samuddharet | [RRĀ, V.kh., 3 51.2]
badarīvaṭanimbānām aṅkurāṇi samāharet | [RRĀ, V.kh., 3 52.1]
piṣṭvā tadgolake vajraṃ pūrvapakvaṃ vinikṣipet | [RRĀ, V.kh., 3 52.2]
aśvatthapatrakair veṣṭyaṃ tadgolaṃ jānumadhyagam | [RRĀ, V.kh., 3 53.1]
dinaṃ vā dhārayet kakṣe mṛdurbhavati niścitam | [RRĀ, V.kh., 3 53.2]
pāradaṃ tīkṣṇacūrṇaṃ ca dinamamlena mardayet | [RRĀ, V.kh., 3 54.1]
tadgole nikṣipedvajraṃ sūtreṇāveṣṭayedbahiḥ | [RRĀ, V.kh., 3 54.2]
nāgavallīdravaiścaiva veṣṭitaṃ dhānyarāśigam | [RRĀ, V.kh., 3 55.1]
māsānte tatsamuddhṛtya nāgavallyā dravairlipet | [RRĀ, V.kh., 3 55.2]
taddalairveṣṭitaṃ jānumadhyasthaṃ mṛdutāṃ vrajet | [RRĀ, V.kh., 3 55.3]
kāntapāṣāṇavajraṃ vā cūrṇaṃ vā kāntalohajam | [RRĀ, V.kh., 3 56]
sasūtam amlayogena dinamekaṃ vimardayet | [RRĀ, V.kh., 3 57.1]
tadgole nikṣipedvajraṃ nimbakārpāsakolajaiḥ | [RRĀ, V.kh., 3 57.2]
patraiḥ piṣṭaistu saṃveṣṭya nāgavallīdalaistataḥ | [RRĀ, V.kh., 3 58.1]
veṣṭyaṃ tajjānumadhyasthaṃ dinānte mṛdutāṃ vrajet | [RRĀ, V.kh., 3 58.2]
eraṇḍavṛkṣamadhye tu tatphale vā kṣipetpavim | [RRĀ, V.kh., 3 59.1]
māsamātrātsamuddhṛtya jānumadhye tu pūrvavat | [RRĀ, V.kh., 3 59.2]
komalaṃ jāyate vajraṃ dinānte nātra saṃśayaḥ | [RRĀ, V.kh., 3 60.1]
vajraṃ tittiramāṃsena veṣṭayennikṣipenmukhe | [RRĀ, V.kh., 3 60.2]
atisthūlasya bhekasya mukhaṃ sūtreṇa veṣṭayet | [RRĀ, V.kh., 3 61.1]
nikhaneddhastamātrāyāṃ bhūmau māsātsamuddharet | [RRĀ, V.kh., 3 61.2]
maṇḍūkasaṃpuṭe ruddhvā samyaggajapuṭe pacet | [RRĀ, V.kh., 3 62.1]
tadvajraṃ pūrvagolasthaṃ jānumadhye gataṃ dinam | [RRĀ, V.kh., 3 62.2]
bhavedvajraudanaṃ sākṣānmāryaṃ paścācca yojayet | [RRĀ, V.kh., 3 63.1]
sarvavajraudanānāṃ tu māraṇaṃ pūrvavadbhavet | [RRĀ, V.kh., 3 63.2]
trikṣāraiḥ pañcalavaṇair vasāmūtrāmlakodravaiḥ | [RRĀ, V.kh., 3 64.1]
matsyapittaistailaghṛtaiḥ kulatthaiḥ kāñjikānvitaiḥ | [RRĀ, V.kh., 3 64.2]
saptāhaṃ dolakāyantre vyāghrīkandagataṃ pacet | [RRĀ, V.kh., 3 65.1]
saptavarṇaṃ tu vaikrāntaṃ śuddhimāyāti niścitam | [RRĀ, V.kh., 3 65.2]
jambīrāṇāṃ drave magnamātape dhārayeddinam | [RRĀ, V.kh., 3 66.1]
śudhyanti ṭaṅkaṇaṃ śaṃkho varāṭāñjanagairikam | [RRĀ, V.kh., 3 66.2]
kāsīsaṃ bhūkhagaṃ caiva śuddhaṃ yogeṣu yojayet | [RRĀ, V.kh., 3 66.3]
yāmaikaṃ gandhakaṃ mardyaṃ dravair nimbājagandhayoḥ | [RRĀ, V.kh., 3 67.1]
śṛṅgīdhattūrayorvātha tilaparṇyāśca vā dravaiḥ | [RRĀ, V.kh., 3 67.2]
tadādāya ghṛtaistulyaṃ lohapātre kṣaṇaṃ pacet | [RRĀ, V.kh., 3 67.3]
laghvagninā drutaṃ tadvai ajākṣīre vinikṣipet | [RRĀ, V.kh., 3 68.1]
ityevaṃ saptadhā kuryācchuddhimāyāti gandhakam | [RRĀ, V.kh., 3 68.2]
karañjairaṇḍatailaṃ ca chāgīdugdhaṃ ca bhāṇḍake | [RRĀ, V.kh., 3 69]
kṣiptvā tasya mukhaṃ ruddhvā svacchavastreṇa buddhimān | [RRĀ, V.kh., 3 70.1]
gandhakaṃ dhūrtajair drāvairdinaṃ bhāvyaṃ viśoṣayet | [RRĀ, V.kh., 3 70.2]
taccūrṇaṃ pūrvabhāṇḍasya vastropari nidhārayet | [RRĀ, V.kh., 3 71.1]
ācchādya ca śarāveṇa pṛṣṭhe deyaṃ puṭaṃ laghu | [RRĀ, V.kh., 3 71.2]
drutaṃ gandhaṃ samādāya bhāvyaṃ dhattūrajairdravaiḥ | [RRĀ, V.kh., 3 72.1]
tadvaddrāvyaṃ punarbhāvyaṃ drāvayecca punastataḥ | [RRĀ, V.kh., 3 72.2]
ādāya matsyapittena saptadhā bhāvyamātape | [RRĀ, V.kh., 3 73.1]
tataḥ kośātakībījacūrṇena saha peṣayet | [RRĀ, V.kh., 3 73.2]
bhāvayedbhṛṅgajairdrāvaiḥ saptāham ātape khare | [RRĀ, V.kh., 3 74.1]
toyena kṣālitaṃ śoṣyaṃ tato mṛdvagninā kṣaṇam | [RRĀ, V.kh., 3 74.2]
ghṛtākte lohapātre tu drāvitaṃ ḍhālayettataḥ | [RRĀ, V.kh., 3 75.1]
bhṛṅgarājadravāntasthaṃ samyak śuddhaṃ bhavettu tat | [RRĀ, V.kh., 3 75.2]
atha śuddhasya gandhasya tailapātanamucyate | [RRĀ, V.kh., 3 76.1]
amlaparṇī devadālī dāḍimaṃ mātuluṅgakam | [RRĀ, V.kh., 3 76.2]
nāraṅgaṃ vā yathālābhaṃ dravamekasya cāharet | [RRĀ, V.kh., 3 77.1]
gandhakasya tu pādāṃśaṃ ṭaṅkaṇaṃ dravasaṃyutam | [RRĀ, V.kh., 3 77.2]
etābhyāṃ gandhakaṃ bhāvyaṃ gharme vāratrayaṃ punaḥ | [RRĀ, V.kh., 3 78.1]
dhattūrastulasī kṛṣṇā laśunaṃ devadālikā | [RRĀ, V.kh., 3 78.2]
śigrumūlaṃ kākamācī karpūraṃ śaṅkhapuṣpikā | [RRĀ, V.kh., 3 79.1]
kṛṣṇāguru ca kastūrī vandhyākarkoṭakī samam | [RRĀ, V.kh., 3 79.2]
mātuluṅgarasaiḥ piṣṭvā kṣipederaṇḍatailake | [RRĀ, V.kh., 3 80.1]
anena lohapātrasthaṃ bhāvayetpūrvagandhakam | [RRĀ, V.kh., 3 80.2]
trivāraṃ kṣaudratulyaṃ tajjāyate gandhavarjitam | [RRĀ, V.kh., 3 81.1]
idaṃ gandhakatailaṃ syāttattadyogeṣu yojayet | [RRĀ, V.kh., 3 81.2]
sacūrṇeṇāranālena dolāyantreṇa tālakam | [RRĀ, V.kh., 3 82.1]
dinaṃ pakvaṃ vicūrṇyātha bhāvyaṃ kūṣmāṇḍajairdravaiḥ | [RRĀ, V.kh., 3 82.2]
śoṣyaṃ peṣyaṃ punarbhāvyaṃ śatavāraṃ viśuddhaye | [RRĀ, V.kh., 3 83.1]
tālakaṃ kaṇaśaḥ kṛtvā tālāt pādāṃśaṭaṅkaṇam | [RRĀ, V.kh., 3 83.2]
dvayaṃ jambīrajair drāvaiḥ kṣālayetkāñjikaistathā | [RRĀ, V.kh., 3 84.1]
tacchuṣkaṃ poṭalībaddhaṃ sacūrṇe kāñjike pacet | [RRĀ, V.kh., 3 84.2]
dvidinaṃ dolakāyantre tadvatkūṣmāṇḍajairdravaiḥ | [RRĀ, V.kh., 3 85.1]
pācitaṃ śuddhimāyāti tālaṃ sarvatra yojayet | [RRĀ, V.kh., 3 85.2]
suvarṇavarṇaṃ vimalaṃ tāpyaṃ vā kaṇaśaḥ kṛtam | [RRĀ, V.kh., 3 86.1]
punarnavāyāḥ kalkasthaṃ kaulatthe svedayejjale | [RRĀ, V.kh., 3 86.2]
saindhavairbījapūrāktairyuktaṃ vā poṭalīkṛtam | [RRĀ, V.kh., 3 87.1]
dolāyantre dinaṃ svedyaṃ śuddhimāyāti niścitam | [RRĀ, V.kh., 3 87.2]
rajasvalārajomūtrai rasakaṃ bhāvayeddinam | [RRĀ, V.kh., 3 88.1]
taireva dinamekaṃ tu mardayecchuddhim āpnuyāt | [RRĀ, V.kh., 3 88.2]
punarnavāmeghanādakapijambīratindukaiḥ | [RRĀ, V.kh., 3 89.1]
agastipuṣpakumudayavaciñcāmlavetasaiḥ | [RRĀ, V.kh., 3 89.2]
yavasūraṇabhūdhātrīmāṇḍūkīkaravīrakaiḥ | [RRĀ, V.kh., 3 90.1]
kāravallīkṣīrakandaraktotpalaśamīvanaiḥ | [RRĀ, V.kh., 3 90.2]
meṣaśṛṅgyā coṣṭravasāśakravāruṇiṭaṅkaṇaiḥ | [RRĀ, V.kh., 3 91.1]
tailamatsyavasāvyoṣair dravairetaiḥ sakāñjikaiḥ | [RRĀ, V.kh., 3 91.2]
etaiḥ samastairvyastairvā dolāyantre dinatrayam | [RRĀ, V.kh., 3 92.1]
abhrapatrādyuparasān śuddhihetostu pācayet | [RRĀ, V.kh., 3 92.2]
sūryāvarto vajrakandaḥ kadalī devadālikā | [RRĀ, V.kh., 3 93.1]
śigruḥ kośātakī vandhyā kākamācī ca vālukam | [RRĀ, V.kh., 3 93.2]
āsāmekarasenaiva trikṣārapaṭupañcakam | [RRĀ, V.kh., 3 94.1]
bhāvayedamlavargeṇa tīvragharme dināvadhi | [RRĀ, V.kh., 3 94.2]
etatkalkena saṃlepyamabhrakaṃ vajramākṣikam | [RRĀ, V.kh., 3 95.1]
vaikrāṃtaṃ sasyakaṃ tālaṃ kāntapāṣāṇam añjanam | [RRĀ, V.kh., 3 95.2]
vimalāṃ ca śilāṃ tutthamanyānuparasāṃstathā | [RRĀ, V.kh., 3 96.1]
dolāyantre sāranāle pūrvakalkayute pacet | [RRĀ, V.kh., 3 96.2]
tīvrānale dinaikena śuddhimāyānti tāni vai | [RRĀ, V.kh., 3 96.3]
śuddhamabhraṃ bhinnapatraṃ kṛtvā vrīhiyute dṛḍhe | [RRĀ, V.kh., 3 97.1]
vastre baddhvā sāranāle bhāṇḍamadhye vimardayet | [RRĀ, V.kh., 3 97.2]
hastābhyāṃ svayamāyāti yāvadamlāntare tu tat | [RRĀ, V.kh., 3 98.1]
dravaṃ tyaktvā tu tacchoṣyaṃ dinaṃ dhānyābhrakaṃ bhavet | [RRĀ, V.kh., 3 98.2]
etaddhānyābhrakaṃ mardyaṃ bhānudugdhair dināvadhi | [RRĀ, V.kh., 3 99.1]
kṛtvā pūpaṃ bhānupatrairveṣṭitaṃ pācayetpuṭe | [RRĀ, V.kh., 3 99.2]
ityevaṃ daśadhā pācyaṃ dugdhairbhāvyaṃ punaḥ punaḥ | [RRĀ, V.kh., 3 100.1]
tato vaṭajaṭākvāthairmardyaṃ daśapuṭaiḥ pacet | [RRĀ, V.kh., 3 100.2]
saghṛtair mahiṣīkṣīrairmardyaṃ deyaṃ puṭatrayam | [RRĀ, V.kh., 3 101.1]
niścandraṃ jāyate hyabhraṃ yojanīyaṃ rasāyane | [RRĀ, V.kh., 3 101.2]
punarnavādyauṣadhāni khyātāni hyabhraśodhane | [RRĀ, V.kh., 3 102]
dhānyābhrakaṃ tu taireva tridinaṃ tu puṭe pacet | [RRĀ, V.kh., 3 103.1]
pūrvavatkramayogena mriyate pañcabhiḥ puṭaiḥ | [RRĀ, V.kh., 3 103.2]
taile takre gavāṃ mūtre kāñjike ravidugdhake | [RRĀ, V.kh., 3 104.1]
kulatthānāṃ kaṣāye ca jambīrāṇāṃ drave tathā | [RRĀ, V.kh., 3 104.2]
taptvā taptvā niṣiñced ekaikasmiṃstu saptadhā | [RRĀ, V.kh., 3 105.1]
svarṇādilohapatrāṇi śuddhimāyānti niścitam | [RRĀ, V.kh., 3 105.2]
drāvite nāgavaṅge ca pacettadvadviśuddhaye | [RRĀ, V.kh., 3 106.1]
trikṣāraṃ paṃcalavaṇaṃ jambīrāmlena saptadhā | [RRĀ, V.kh., 3 106.2]
bhāvayedātape tīvre tatkalkena vilepya ca | [RRĀ, V.kh., 3 107.1]
ghoṣāratāmrapatrāṇāṃ śuddhyai gajapuṭe pacet | [RRĀ, V.kh., 3 107.2]
lohapātre pacennāgaṃ tulyaṃ yāvaddrutaṃ bhavet | [RRĀ, V.kh., 3 108.1]
cālyaṃ palāśadaṇḍena bhasmībhūtaṃ samuddharet | [RRĀ, V.kh., 3 108.2]
bhasmatulyāṃ śilāṃ tasminkṣiptvā cāmlena kenacit | [RRĀ, V.kh., 3 109.1]
peṣayedyāmamātraṃ tu ruddhvā gajapuṭe pacet | [RRĀ, V.kh., 3 109.2]
svāṅgaśītaṃ punaḥ piṣṭvā viṃśatyaṃśaśilāyutam | [RRĀ, V.kh., 3 110.1]
amlena yāmamātraṃ ca ruddhvā pacecca pūrvavat | [RRĀ, V.kh., 3 110.2]
evaṃ ṣaṣṭipuṭaiḥ pakvo mṛto bhavati pannagaḥ | [RRĀ, V.kh., 3 110.3]
nārīstanyena sampiṣṭaṃ hiṅgūlaṃ palapañcakam | [RRĀ, V.kh., 3 111]
tena lohasya patrāṇi lepayet palapañcakam | [RRĀ, V.kh., 3 112.1]
ruddhvā gajapuṭe pacyāt kaṣāyaistraiphalaiḥ punaḥ | [RRĀ, V.kh., 3 112.2]
jambīrair āranālairvā viṃśāṃśadaradena ca | [RRĀ, V.kh., 3 113.1]
piṣṭvā ruddhvā puṭellohaṃ tadvatpācyaṃ punaḥ punaḥ | [RRĀ, V.kh., 3 113.2]
catvāriṃśatpuṭaireva tīkṣṇaṃ kāntaṃ ca muṇḍakam | [RRĀ, V.kh., 3 114.1]
mriyate nātra saṃdeho dattvā dattvaiva hiṅgulam | [RRĀ, V.kh., 3 114.2]
lohapātre drute vaṅge pādāṃśaṃ tālakaṃ kṣipet | [RRĀ, V.kh., 3 115.1]
cālyam aśvatthadaṇḍena jātaṃ bhasma samuddharet | [RRĀ, V.kh., 3 115.2]
tadbhasma haritālaṃ tu tulyamamlena mardayet | [RRĀ, V.kh., 3 116.1]
palāśakadravairvātha yāmānte coddhṛtaṃ puṭet | [RRĀ, V.kh., 3 116.2]
uddhṛtya daśamāṃśena tālena saha mardayet | [RRĀ, V.kh., 3 117.1]
pūrvadrāvaistu yāmaikaṃ ruddhvā gajapuṭe pacet | [RRĀ, V.kh., 3 117.2]
catvāriṃśatpuṭairevaṃ pakvaṃ syānmṛtavaṅgakam | [RRĀ, V.kh., 3 117.3]
kaṇṭavedhīkṛtaṃ tāmrapatraṃ tulyāṃśagandhakaiḥ | [RRĀ, V.kh., 3 118]
amlapiṣṭaiḥ pralipyātha ruddhvā gajapuṭe pacet | [RRĀ, V.kh., 3 119.1]
uddhṛtya cūrṇayettasmin pādāṃśaṃ gandhakaṃ kṣipet | [RRĀ, V.kh., 3 119.2]
jambīrairāranālairvā piṣṭvā ruddhvā puṭet punaḥ | [RRĀ, V.kh., 3 120.1]
evaṃ catuḥpuṭaiḥ pacyādgandho deyaḥ puṭe puṭe | [RRĀ, V.kh., 3 120.2]
mātuluṅgadravairevaṃ puṭamekaṃ pradāpayet | [RRĀ, V.kh., 3 121.1]
sitaśarkarayā pañcapuṭaṃ deyaṃ mṛtaṃ bhavet | [RRĀ, V.kh., 3 121.2]
mākṣikenāmlapiṣṭena tattulyaṃ tārapatrakam | [RRĀ, V.kh., 3 122.1]
liptvā ruddhvā puṭe paktvā samuddhṛtya vicūrṇayet | [RRĀ, V.kh., 3 122.2]
kaṇāmākṣikasindhūtthabhūdhātryaśca samaṃ samam | [RRĀ, V.kh., 3 123.1]
pūrvacūrṇena tulyāṃśamidamamlena mardayet | [RRĀ, V.kh., 3 123.2]
ruddhvā gajapuṭe pacyāttaireva mardayetpuṭet | [RRĀ, V.kh., 3 124.1]
evaṃ saptapuṭaiḥ pakvaṃ tāraṃ bhasmatvamāpnuyāt | [RRĀ, V.kh., 3 124.2]
mṛtaṃ nāgaṃ snuhīkṣīrairathavāmlena kenacit | [RRĀ, V.kh., 3 125.1]
piṣṭvā tena samāṃśena svarṇapatrāṇi lepayet | [RRĀ, V.kh., 3 125.2]
ruddhvā gajapuṭe paktvā samuddhṛtya vicūrṇayet | [RRĀ, V.kh., 3 126.1]
tasminnevaṃ mṛtaṃ nāgamaṣṭamāṃśena lepayet | [RRĀ, V.kh., 3 126.2]
yāmaikaṃ mardayed amlai ruddhvā gajapuṭe pacet | [RRĀ, V.kh., 3 127.1]
evamaṣṭapuṭaiḥ pakvaṃ mṛtaṃ bhavati hāṭakam | [RRĀ, V.kh., 3 127.2]
āre ghoṣe prakartavyaṃ tāmravanmāraṇaṃ param | [RRĀ, V.kh., 3 127.3]
vividhaparamayogair yuktiryuktaiḥ prasiddhairanubhavapathadṛṣṭaiḥ śodhanaṃ māraṇaṃ ca | [RRĀ, V.kh., 3 128.1]
pavibaligaganānāṃ sarvalohe viśeṣād gaditamiha hitārthaṃ vārtikānāṃ vibhūtyai | [RRĀ, V.kh., 3 128.2]
{RRĀ, V.kh., 4}
samyak siddhamatāntaraiḥ samucitaiḥ satsaṃpradāyaiḥ śubhaiḥ khyātair gandhakajāraṇādivividhairyogaiḥ susiddhaiḥ kramāt | [RRĀ, V.kh., 4 1.1]
yaddṛṣṭaṃ sulabhaṃ suvarṇakaraṇaṃ tārasya saṃraṃjanāt | [RRĀ, V.kh., 4 1.2]
satyaṃ sajjanarakṣaṇāturatayā saṃtanyate tattvataḥ | [RRĀ, V.kh., 4 1.3]
daśaniṣkaṃ śuddhasūtaṃ niṣkaikaṃ śuddhagandhakam | [RRĀ, V.kh., 4 2.1]
stokaṃ stokaṃ kṣipetkhalve mardakena śanaiḥ śanaiḥ | [RRĀ, V.kh., 4 2.2]
kuṭṭanājjāyate piṣṭiḥ seyaṃ gandhakapiṣṭikā | [RRĀ, V.kh., 4 3.1]
bhāgatrayaṃ śuddhasūtaṃ bhāgaikaṃ śuddhahāṭakam | [RRĀ, V.kh., 4 3.2]
amlena mardayedyāmaṃ khyāteyaṃ svarṇapiṣṭikā | [RRĀ, V.kh., 4 4.1]
gandhapiṣṭiṃ hemapiṣṭyā samayā veṣṭayedbahiḥ | [RRĀ, V.kh., 4 4.2]
vastreṇa veṣṭayed gāḍhaṃ sūtākhye lohasaṃpuṭe | [RRĀ, V.kh., 4 5.1]
nidhāya poṭalīmadhye sarvatulyaṃ ca gandhakam | [RRĀ, V.kh., 4 5.2]
kṣiptvā nirodhayetsaṃdhiṃ mṛlloṇena ca rodhayet | [RRĀ, V.kh., 4 6.1]
bhūdharākhye puṭe paktvā jīrṇe gandhaṃ punaḥ kṣipet | [RRĀ, V.kh., 4 6.2]
ṣaḍguṇe gandhake jīrṇe śanairvastraṃ nivārayet | [RRĀ, V.kh., 4 7.1]
punaḥ punaḥ samaṃ gandhaṃ dattvā jāryaṃ śanaiḥ śanaiḥ | [RRĀ, V.kh., 4 7.2]
niḥśeṣaṃ naiva kartavyaṃ pramādādyāti sūtakaḥ | [RRĀ, V.kh., 4 8.1]
evaṃ śataguṇe jīrṇe yantrāduddhṛtya piṣṭikām | [RRĀ, V.kh., 4 8.2]
tattulye saṃpuṭe hemni ruddhvā bāhye ca veṣṭayet | [RRĀ, V.kh., 4 9.1]
kumārīdravapiṣṭena kācenāṅgulamātrakam | [RRĀ, V.kh., 4 9.2]
tadbahiṣṭaṅkaṇenaiva loṇamṛttikayā tataḥ | [RRĀ, V.kh., 4 10.1]
veṣṭyam aṅgulitailena sūryatāpena śoṣitam | [RRĀ, V.kh., 4 10.2]
koṣṭhīyantre gataṃ dhāmyaṃ vaṅkanāle dṛḍhāgninā | [RRĀ, V.kh., 4 11.1]
tatkhoṭaṃ jāyate divyaṃ sindūrāruṇasaṃnibham | [RRĀ, V.kh., 4 11.2]
tena vedhastu tārasya drutasya śatabhāgataḥ | [RRĀ, V.kh., 4 12.1]
deyaḥ saṃjāyate svarṇaṃ siddhayoga udāhṛtaḥ | [RRĀ, V.kh., 4 12.2]
gandhakaṃ śodhitaṃ cūrṇyaṃ saptadhā kanakadravaiḥ | [RRĀ, V.kh., 4 13.1]
bhāvayedātape tadvannārīṇāṃ rajasā punaḥ | [RRĀ, V.kh., 4 13.2]
tad gandhaṃ karṣamekaṃ tu narapittena lolitam | [RRĀ, V.kh., 4 14.1]
palaikaṃ pāradaṃ śuddham ātape kharpare kṣipet | [RRĀ, V.kh., 4 14.2]
tatpṛṣṭhe lolitaṃ gandhaṃ kṣiptvāṅguṣṭhena mardayet | [RRĀ, V.kh., 4 15.1]
piṣṭikā jāyate divyā sarvakāmaphalapradā | [RRĀ, V.kh., 4 15.2]
tilaparṇīrasenaiva saptadhā śuddhagaṃdhakam | [RRĀ, V.kh., 4 16.1]
bhāvayetpeṣayettacca chāyāśuṣkaṃ punaḥ punaḥ | [RRĀ, V.kh., 4 16.2]
śuddhaṃ sūtaṃ palaikaṃ ca mūṣāyāṃ hi nidhāpayet | [RRĀ, V.kh., 4 17.1]
śuddhasvarṇasya gulikāṃ niṣkamātrāṃ vinikṣipet | [RRĀ, V.kh., 4 17.2]
tāṃ mūṣāṃ vālukāyantre sthāpayetpūrvagandhakam | [RRĀ, V.kh., 4 18.1]
truṭiśastruṭiśo dattvā cullyāṃ mandāgninā pacet | [RRĀ, V.kh., 4 18.2]
pādāṃśe gandhake jīrṇe jāyate gandhapiṣṭikā | [RRĀ, V.kh., 4 19.1]
gandhapiṣṭiḥ pṛthaggrāhyā svarṇasya gulikāṃ vinā | [RRĀ, V.kh., 4 19.2]
chāyāyāṃ gandhakaṃ bhāvyaṃ śatadhā markaṭīdravaiḥ | [RRĀ, V.kh., 4 20.1]
gharme mṛtkharpare sūtaṃ kṣipet kiṃcic ca gandhakam | [RRĀ, V.kh., 4 20.2]
markaṭīdravasaṃyuktaṃ jīrṇe gandhe dravaṃ punaḥ | [RRĀ, V.kh., 4 21.1]
deyaṃ pādāṃśakaṃ yāvadgandhakaṃ sadravaṃ kramāt | [RRĀ, V.kh., 4 21.2]
jāyate piṣṭikā divyā sarvakāmaphalapradā | [RRĀ, V.kh., 4 22.1]
gandhakaṃ sūkṣmacūrṇaṃ tu kāñjikaiḥ kṣālayettridhā | [RRĀ, V.kh., 4 22.2]
tridhā jambīrajairdrāvairhaṃsapādyāśca saptadhā | [RRĀ, V.kh., 4 23.1]
karpūraṃ ca pṛthagbhāvyaṃ śvetādrikarṇikādravaiḥ | [RRĀ, V.kh., 4 23.2]
ātape trīṇi vārāṇi tato jāraṇamārabhet | [RRĀ, V.kh., 4 24.1]
dviguñjāmātrakarpūrair yantragarbhaṃ pralepayet | [RRĀ, V.kh., 4 24.2]
tadgarbhe bhāvitaṃ gandhaṃ sārdhaniṣkaṃ pradāpayet | [RRĀ, V.kh., 4 25.1]
śuddhasūtaṃ palaṃ cārdhaṃ karpūraṃ pūrvatulyakam | [RRĀ, V.kh., 4 25.2]
pūrvatulyaṃ tato gandhaṃ krameṇātha pradāpayet | [RRĀ, V.kh., 4 26.1]
śvetādrikarṇikāmūlaṃ gomūtreṇa prapeṣayet | [RRĀ, V.kh., 4 26.2]
ācchādya tena kalkena śarāveṇa nirudhya ca | [RRĀ, V.kh., 4 27.1]
pācayennalikāyantre dinānte taṃ samuddharet | [RRĀ, V.kh., 4 27.2]
karpūrādi punardeyaṃ tadvajjāryaṃ dināvadhi | [RRĀ, V.kh., 4 28.1]
ityevaṃ tu punaḥ kuryājjāyate gandhapiṣṭikā | [RRĀ, V.kh., 4 28.2]
pāradasya palaikaṃ tu karṣaikaṃ śuddhagandhakam | [RRĀ, V.kh., 4 29.1]
snigdhakhalve karāṅgulyā devadālīdrave plutam | [RRĀ, V.kh., 4 29.2]
mardayedātape tīvre jāyate gandhapiṣṭikā | [RRĀ, V.kh., 4 30.1]
śuddhasūtaṃ palaikaṃ tu karṣārdhaṃ śuddhagandhakam | [RRĀ, V.kh., 4 30.2]
nidhāya tāmrakhalve tu tadadho'gniṃ mṛduṃ kṣipet | [RRĀ, V.kh., 4 31.1]
karāṅguṣṭhena saṃmardya yāmādbhavati piṣṭikā | [RRĀ, V.kh., 4 31.2]
tiktakośātakībījaṃ cāṇḍālīkanda eva ca | [RRĀ, V.kh., 4 32.1]
nārīstanyena sampiṣya lepayed gandhapiṣṭikām | [RRĀ, V.kh., 4 32.2]
nikṣipetsūraṇe kande kṣīrakandodare tathā | [RRĀ, V.kh., 4 33.1]
vandhyākarkoṭakīvajrakande vā kuḍuhuñjike | [RRĀ, V.kh., 4 33.2]
mukhaṃ kandasya majjābhī ruddhvā kandaṃ mṛdā lipet | [RRĀ, V.kh., 4 34.1]
puṭayedbhūdhare yantre karīṣāgnau dināvadhi | [RRĀ, V.kh., 4 34.2]
ūrdhvādhaḥ parivartena yathā kando na dahyate | [RRĀ, V.kh., 4 35.1]
tataḥ piṣṭīṃ samuddhṛtya stambhitā jāyate dhruvam | [RRĀ, V.kh., 4 35.2]
athāsyā jāraṇā kāryā stanākhye lohasaṃpuṭe | [RRĀ, V.kh., 4 36.1]
nidhāya jārayedgandhaṃ tulyaṃ tulyaṃ tu bhūdhare | [RRĀ, V.kh., 4 36.2]
jīrṇe gandhe punardeyaṃ yantre jāryaṃ ca pūrvavat | [RRĀ, V.kh., 4 37.1]
evaṃ śataguṇaṃ jāryaṃ jīrṇe yantrātsamuddharet | [RRĀ, V.kh., 4 37.2]
sarvāsāṃ gandhapiṣṭīnāṃ rañjanaṃ syāttu jāraṇāt | [RRĀ, V.kh., 4 38.1]
divyauṣadhagaṇadrāvaiḥ piṣṭiḥ khalve vimardayet | [RRĀ, V.kh., 4 38.2]
dinānte golakaṃ kṛtvā bījair divyagaṇodbhavaiḥ | [RRĀ, V.kh., 4 38.3]
lepayedvajramūṣāṃ tu golaṃ tatra nirodhayet | [RRĀ, V.kh., 4 39.1]
dinaikaṃ bhūdhare pacyādūrdhvādhaḥ parivartayet | [RRĀ, V.kh., 4 39.2]
samuddhṛtya punarmardyaṃ pūrvadrāvaistu pūrvavat | [RRĀ, V.kh., 4 40.1]
puṭāntaṃ kārayed evaṃ daśavāraṃ punaḥ punaḥ | [RRĀ, V.kh., 4 40.2]
mriyate nātra saṃdeho gandhapiṣṭyās tataḥ punaḥ | [RRĀ, V.kh., 4 41.1]
mṛtapiṣṭipalaikaṃ tu peṣayedvāsakadravaiḥ | [RRĀ, V.kh., 4 41.2]
tatkalkairnāgapatraṃ tu lepayitvā palāṣṭakam | [RRĀ, V.kh., 4 42.1]
chāyāśuṣkaṃ nyasetpiṇḍe vāsāpatrasamudbhave | [RRĀ, V.kh., 4 42.2]
taṃ piṇḍaṃ saṃpuṭe ruddhvā puṭedāraṇyakotpalaiḥ | [RRĀ, V.kh., 4 43.1]
samuddhṛtya punardeyā palaikā mṛtapiṣṭikā | [RRĀ, V.kh., 4 43.2]
vāsādrāvairdinaṃ mardyaṃ taṃ golaṃ veṣṭayetpunaḥ | [RRĀ, V.kh., 4 44.1]
vāsāpatrotthapiṇḍena ruddhvā gajapuṭe pacet | [RRĀ, V.kh., 4 44.2]
evaṃ punaḥ punaḥ kuryādraktavarṇaṃ mṛtaṃ bhavet | [RRĀ, V.kh., 4 45.1]
tannāgaṃ palamātraṃ tu yāmaikaṃ vāsakadravaiḥ | [RRĀ, V.kh., 4 45.2]
marditaṃ lepayettena tāmrapatraṃ palāṣṭakam | [RRĀ, V.kh., 4 46.1]
dinaikaṃ pācanāyantre pācayenmriyate dhruvam | [RRĀ, V.kh., 4 46.2]
ṣoḍaśāṃśena tenaiva tāre vedhaṃ pradāpayet | [RRĀ, V.kh., 4 47.1]
tattāraṃ jāyate svarṇaṃ jāmbūnadasamaprabham | [RRĀ, V.kh., 4 47.2]
yayā kayā gandhapiṣṭyā stambhanaṃ jāraṇaṃ vinā | [RRĀ, V.kh., 4 48.1]
pūrvavatkramayogena divyaṃ bhavati kāñcanam | [RRĀ, V.kh., 4 48.2]
arjunasya tvaco bhasma vāsābhasma samaṃ samam | [RRĀ, V.kh., 4 49.1]
gṛhakanyādravairmardyaṃ dinaikaṃ tena lepayet | [RRĀ, V.kh., 4 49.2]
kaṇṭavedhyaṃ nāgapatraṃ ruddhvā laghupuṭe pacet | [RRĀ, V.kh., 4 50.1]
uddhṛtya mardayedyāmaṃ pūrvadrāvaiḥ sabhasmakaiḥ | [RRĀ, V.kh., 4 50.2]
ruddhvā gajapuṭe paktvā svāṅgaśītaṃ samuddharet | [RRĀ, V.kh., 4 51.1]
evaṃ śatapuṭaiḥ pācyaṃ bhasma drāvaiśca mardayet | [RRĀ, V.kh., 4 51.2]
tenaiva tārapatrāṇi madhuliptāni lepayet | [RRĀ, V.kh., 4 52.1]
ruddhvā gajapuṭe paktvā punarliptvā puṭe pacet | [RRĀ, V.kh., 4 52.2]
ityevaṃ tu tridhā kuryāttāramāyāti kāñcanam | [RRĀ, V.kh., 4 53.1]
lohapātre drute nāge cūrṇitaṃ rasakaṃ samam | [RRĀ, V.kh., 4 53.2]
kṣiptvā cullyāṃ pacedyāmaṃ cālyaṃ pāṣāṇamuṣṭinā | [RRĀ, V.kh., 4 54.1]
yāmānte hiṅgulaṃ kṣepyaṃ cūrṇitaṃ nāgatulyakam | [RRĀ, V.kh., 4 54.2]
susūkṣmaṃ mardayettāvat dṛḍhaṃ pāṣāṇamuṣṭinā | [RRĀ, V.kh., 4 55.1]
paceccaṇḍāgninā tāvaddinānāmekaviṃśatim | [RRĀ, V.kh., 4 55.2]
jāyate kuṅkumābhaṃ tu tāraṃ tenaiva vedhayet | [RRĀ, V.kh., 4 56.1]
catuḥṣaṣṭitamāṃśena divyaṃ bhavati kāñcanam | [RRĀ, V.kh., 4 56.2]
drāvayetkharpare nāgaṃ pādāṃśaṃ tatra nikṣipet | [RRĀ, V.kh., 4 57.1]
ciñcāśvatthatvacaḥ kṣāraṃ lohadarvyā vimardayet | [RRĀ, V.kh., 4 57.2]
yāmānte tatsamuddhṛtya vajrīkṣīrairdināvadhi | [RRĀ, V.kh., 4 58.1]
mardyaṃ khalve samuddhṛtya mṛdbhāṇḍāntarnirodhayet | [RRĀ, V.kh., 4 58.2]
pacedrātrau caturyāmaṃ cullyāṃ caṇḍāgninā punaḥ | [RRĀ, V.kh., 4 59.1]
uddhṛtya mardayetkhalve vajrīkṣīrairdināvadhi | [RRĀ, V.kh., 4 59.2]
rātrau pācyaṃ divā mardyaṃ yāvat ṣaṇmāsameva ca | [RRĀ, V.kh., 4 60.1]
yathā na patate tasmiñjalaṃ dhūlistu rakṣayet | [RRĀ, V.kh., 4 60.2]
sahasrāṃśe dhṛte śare vedhe datte sukāñcanam | [RRĀ, V.kh., 4 60.3]
śilāgandhakakarpūrakuṅkumaṃ mardayetsamam | [RRĀ, V.kh., 4 61.1]
jambīrotthadravairyāmaṃ tatsamaṃ nāgapatrakam | [RRĀ, V.kh., 4 61.2]
liptvā liptvā puṭaiḥ pacyād yāvacchaṣṭipuṭī bhavet | [RRĀ, V.kh., 4 62]
tannāgaṃ vidyudābhāsaṃ jāyate tena vedhayet | [RRĀ, V.kh., 4 63.1]
catuḥṣaṣṭitamāṃśena tāramāyāti kāñcanam | [RRĀ, V.kh., 4 63.2]
tīkṣṇaṃ śulbaṃ nāgavaṅgau drutaṃ nāgaṃ tu tutthakam | [RRĀ, V.kh., 4 63.3]
cūrṇitaṃ bhāgamekaikaṃ dvau bhāgau hemamākṣikam | [RRĀ, V.kh., 4 63.4]
vajramūṣāgataṃ ruddhvā dhmātaṃ khoṭaṃ sucūrṇitam | [RRĀ, V.kh., 4 64.1]
siddhacūrṇena saṃyuktaṃ tāramāyāti kāñcanam | [RRĀ, V.kh., 4 64.2]
śulbacūrṇaṃ tīkṣṇacūrṇaṃ tulyaṃ ruddhvā dhamet haṭhāt | [RRĀ, V.kh., 4 65.1]
tatkhoṭaṃ siddhacūrṇaṃ ca mardyaṃ pācyaṃ ca pūrvavat | [RRĀ, V.kh., 4 65.2]
tenaiva madhuyuktena tārapatrāṇi lepayet | [RRĀ, V.kh., 4 66.1]
ruddhvā gajapuṭe pacyādevaṃ vāratrayaṃ kṛte | [RRĀ, V.kh., 4 66.2]
pītavarṇaṃ bhavettattu tārāriṣṭaṃ nigadyate | [RRĀ, V.kh., 4 67.1]
vaṅganāgasamaṃ kāntamathavā tāmranāgakam | [RRĀ, V.kh., 4 67.2]
mākṣikaṃ śulbatīkṣṇaṃ vā śulbanāgaṃ savaṅgakam | [RRĀ, V.kh., 4 68.1]
ete yogāstu catvāraḥ pṛthak cūrṇāni kārayet | [RRĀ, V.kh., 4 68.2]
pṛthagdhmātāni khoṭāni siddhacūrṇayutāni ca | [RRĀ, V.kh., 4 69.1]
mardanādipuṭāntāni tārāriṣṭakarāṇi vai | [RRĀ, V.kh., 4 69.2]
pūrvavallepayogena pratyekena tu kārayet | [RRĀ, V.kh., 4 70.1]
tārāriṣṭasya tasyaiva svarṇīkaraṇamucyate | [RRĀ, V.kh., 4 70.2]
śuddhavaikrāntabhāgaikaṃ kiṃvā vaikrāntasattvakam | [RRĀ, V.kh., 4 71.1]
nāgacūrṇaṃ ca bhāgaikamandhamūṣāgataṃ dhamet | [RRĀ, V.kh., 4 71.2]
siddhacūrṇena saṃyuktaṃ mardanādipuṭāntakam | [RRĀ, V.kh., 4 72.1]
kartavyaṃ pūrvavatprājñaistāmādāya vimardayet | [RRĀ, V.kh., 4 72.2]
madhunā yāmamātraṃ tu tena lepaṃ tu kārayet | [RRĀ, V.kh., 4 73.1]
śatāṃśena tu patrāṇāṃ tārāriṣṭasya yatnataḥ | [RRĀ, V.kh., 4 73.2]
ruddhvā gajapuṭe pacyād divyaṃ bhavati kāñcanam | [RRĀ, V.kh., 4 74.1]
mūlapatraphalaṃ bilvācchākavṛkṣācca tattrayam | [RRĀ, V.kh., 4 74.2]
śigrumūlaṃ rasaṃ caitanmardayetkiṃśukadravaiḥ | [RRĀ, V.kh., 4 74.3]
anena nāgacūrṇaṃ tu mardyaṃ mardyaṃ puṭe pacet | [RRĀ, V.kh., 4 75.1]
evaṃ śatapuṭaiḥ pakvaṃ jāyate padmarāgavat | [RRĀ, V.kh., 4 75.2]
tenaiva tārapatrāṇi madhuliptāni lepayet | [RRĀ, V.kh., 4 76.1]
ruddhvā gajapuṭe pacyādevaṃ vāratraye kṛte | [RRĀ, V.kh., 4 76.2]
tattāraṃ jāyate divyaṃ jāmbūnadasamaprabham | [RRĀ, V.kh., 4 77.1]
rājāvartaṃ hiṃgulakaṃ kaṃkuṣṭhaṃ ca pravālakam | [RRĀ, V.kh., 4 77.2]
pratyekaṃ karṣamātraṃ syādrasakasya palaṃ tathā | [RRĀ, V.kh., 4 78.1]
sūkṣmacūrṇaṃ kṛtaṃ sarvaṃ siddhacūrṇena saṃyutam | [RRĀ, V.kh., 4 78.2]
andhamūṣāgataṃ dhmātaṃ mardanādipuṭāntakam | [RRĀ, V.kh., 4 79.1]
pūrvavat kārayetpaścānmadhunā saha miśrayet | [RRĀ, V.kh., 4 79.2]
tārāriṣṭasya patrāṇi lepayitvā puṭe pacet | [RRĀ, V.kh., 4 80.1]
evaṃ vāratrayaṃ kuryād divyaṃ bhavati kāñcanam | [RRĀ, V.kh., 4 80.2]
mākṣikaṃ daradaṃ tutthaṃ rājāvartaṃ pravālakam | [RRĀ, V.kh., 4 81.1]
etāni samabhāgāni dvibhāgaṃ rasakaṃ bhavet | [RRĀ, V.kh., 4 81.2]
meṣīkṣīreṇa tatsarvaṃ dinamekaṃ vimardayet | [RRĀ, V.kh., 4 82.1]
chāyāśuṣkaṃ tu tatkṛtvā tulyāṃśaṃ mitrapañcakam | [RRĀ, V.kh., 4 82.2]
dattvā tu mardayet khalve tārāriṣṭaṃ tu lepayet | [RRĀ, V.kh., 4 83.1]
prathamaṃ samakalkena ruddhvā gajapuṭe pacet | [RRĀ, V.kh., 4 83.2]
ardhakalkena lepyātha pādakalkena vā punaḥ | [RRĀ, V.kh., 4 84.1]
evaṃ puṭatrayaṃ deyaṃ divyaṃ bhavati kāñcanam | [RRĀ, V.kh., 4 84.2]
rasakaṃ nāgasaṃtulyaṃ ruddhvā khoṭaṃ prakārayet | [RRĀ, V.kh., 4 85.1]
siddhacūrṇena saṃyuktaṃ puṭāntaṃ pūrvavat kṛtam | [RRĀ, V.kh., 4 85.2]
tenaiva madhunoktena tārāriṣṭaṃ pralepayet | [RRĀ, V.kh., 4 86.1]
ruddhvā ruddhvā puṭe pacyāt tridhā bhavati kāñcanam | [RRĀ, V.kh., 4 86.2]
gaṃdhakaṃ tālakaṃ śulvaṃ samahiṃgulapeṣitam | [RRĀ, V.kh., 4 87.1]
mātuluṅgadravaiḥ sārdhaṃ nāgapatrāṇi tena vai | [RRĀ, V.kh., 4 87.2]
liptvā ruddhvā puṭe pacyātpunastenaiva mardayet | [RRĀ, V.kh., 4 88.1]
evaṃ ṣaṣṭipuṭaiḥ pakvo nāgaḥ syātkuṅkumaprabhaḥ | [RRĀ, V.kh., 4 88.2]
tena tārasya patrāṇi madhuliptāni lepayet | [RRĀ, V.kh., 4 89.1]
ruddhvā tīvrāgninā dhāmyamevaṃ vāratraye kṛte | [RRĀ, V.kh., 4 89.2]
tattāraṃ jāyate divyaṃ jāmbūnadasamaprabham | [RRĀ, V.kh., 4 90.1]
lāṅgalī girikarṇyagniḥ karavīrajamūlakam | [RRĀ, V.kh., 4 90.2]
sauvīraṃ ṭaṅkaṇaṃ stanyaiḥ piṣṭvā piṇḍaṃ prakalpayet | [RRĀ, V.kh., 4 90.3]
caturdhā vimalā śuddhā teṣvekā palamātrakam | [RRĀ, V.kh., 4 91.1]
dvipalaṃ pāradaṃ śuddhaṃ śuddhaṃ hemapalatrayam | [RRĀ, V.kh., 4 91.2]
yāmaikaṃ mardayet sarvaṃ pūrvapiṇḍodare kṣipet | [RRĀ, V.kh., 4 92.1]
tatpiṇḍaṃ vajramūṣāyāṃ ruddhvā dhāmyaṃ haṭhāgninā | [RRĀ, V.kh., 4 92.2]
tatkhoṭaṃ śatamāṃśena drutaṃ nāgaṃ tu vedhayet | [RRĀ, V.kh., 4 92.3]
tannāgena śatāṃśena drutaṃ śulbaṃ tu vedhayet | [RRĀ, V.kh., 4 93.1]
tatkhoṭaṃ śatamāṃśena drutaṃ nāgaṃ tu vedhayet | [RRĀ, V.kh., 4 93.2]
jāyate kanakaṃ divyaṃ devābharaṇamuttamam | [RRĀ, V.kh., 4 93.3]
pāradaṃ kuṅkumaṃ gandhaṃ strīpuṣpeṇa dināvadhi | [RRĀ, V.kh., 4 94.1]
mardayettulyatulyāṃśaṃ tena kalkena sādhayet | [RRĀ, V.kh., 4 94.2]
śuddhāni tārapatrāṇi liptvā ruddhvā dhameddhaṭhāt | [RRĀ, V.kh., 4 95.1]
patraṃ kṛtvā punarlepyaṃ ruddhvā dhāmyaṃ ca pūrvavat | [RRĀ, V.kh., 4 95.2]
ityevaṃ saptadhā kuryāllepanaṃ drāvaṇaṃ kramāt | [RRĀ, V.kh., 4 96.1]
tatastasyaiva patrāṇi tena kalkena lepayet | [RRĀ, V.kh., 4 96.2]
udghāṭaṃ drāvayettaṃ ca drutamājye vinikṣipet | [RRĀ, V.kh., 4 97.1]
saptāhaṃ dhārayettasmindivyaṃ bhavati kāñcanam | [RRĀ, V.kh., 4 97.2]
kuṅkumaṃ gandhakaṃ sūtaṃ mañjiṣṭhā tatsamaṃ samam | [RRĀ, V.kh., 4 98.1]
śākavṛkṣaphaladrāvaiḥ supakvair mardayed dinam | [RRĀ, V.kh., 4 98.2]
tena tārasya patrāṇi praliptāni viśoṣayet | [RRĀ, V.kh., 4 99.1]
āvartya ḍhālayettasmiṃstena kalkena bhāvitam | [RRĀ, V.kh., 4 99.2]
evaṃ punaḥ punaḥ kuryādekaviṃśativārakam | [RRĀ, V.kh., 4 100.1]
tattāraṃ jāyate svarṇaṃ samyagdvādaśavarṇakam | [RRĀ, V.kh., 4 100.2]
pāradaṃ kāntapāṣāṇaṃ gandhakaṃ raktacandanam | [RRĀ, V.kh., 4 101.1]
rudantīdravasaṃyuktaṃ dinamekaṃ vimardayet | [RRĀ, V.kh., 4 101.2]
tena tārasya patrāṇi praviliptāni śoṣayet | [RRĀ, V.kh., 4 102.1]
dhāmayedandhamūṣāyāmevaṃ kuryāttrisaptadhā | [RRĀ, V.kh., 4 102.2]
śākavṛkṣasya mūlaṃ tu bhāvyaṃ tatpatrajairdravaiḥ | [RRĀ, V.kh., 4 103.1]
raktāśvamārajaiścaiva pṛthagbhāvyaṃ tridhā tridhā | [RRĀ, V.kh., 4 103.2]
anena pūrvatārasya drutasya prativāpanam | [RRĀ, V.kh., 4 104.1]
dāpayetsaptavāraṃ tu divyaṃ bhavati kāñcanam | [RRĀ, V.kh., 4 104.2]
gandhakaṃ gandhamūlī ca ravidugdhena mardayet | [RRĀ, V.kh., 4 105.1]
mṛṇmaye saṃpuṭe ruddhvā māsaṃ bhūmau vinikṣipet | [RRĀ, V.kh., 4 105.2]
uddhṛtya tena tārasya patralepaṃ tu kārayet | [RRĀ, V.kh., 4 106.1]
pūrvatāre drute deyaḥ prativāpaḥ punaḥ punaḥ | [RRĀ, V.kh., 4 106.2]
saptaviṃśatime vāpe tattāraṃ kāñcanaṃ bhavet | [RRĀ, V.kh., 4 107.1]
śuddhasūtasamaṃ gandhaṃ khalve mardyaṃ dināvadhi | [RRĀ, V.kh., 4 107.2]
jāyate kajjalī śreṣṭhā sarvakāryakarī śubhā | [RRĀ, V.kh., 4 108.1]
kajjalī ṭaṅkaṇaṃ tāpyaṃ pratyekaṃ karṣamātrakam | [RRĀ, V.kh., 4 108.2]
karṣadvayaṃ śuddhagandhaṃ yāmaṃ sarvaṃ vicūrṇayet | [RRĀ, V.kh., 4 109.1]
siddhacūrṇamidaṃ khyātaṃ bhavet pādādikaṃ palam | [RRĀ, V.kh., 4 109.2]
yatra yatra milatyetattatra cūrṇaṃ palaṃ palam | [RRĀ, V.kh., 4 110.1]
yojayellohavādeṣu tadidānīṃ nigadyate | [RRĀ, V.kh., 4 110.2]
tāmratīkṣṇārakāntānāṃ cūrṇam ekasya cāharet | [RRĀ, V.kh., 4 111.1]
yathā lohe palaikaṃ tu siddhacūrṇena saṃyutam | [RRĀ, V.kh., 4 111.2]
vajramūṣāgataṃ ruddhvā dhmātaṃ khoṭaṃ bhavettu tat | [RRĀ, V.kh., 4 112.1]
tulyairbhūnāgajīvairvā gandhakena samena vā | [RRĀ, V.kh., 4 112.2]
mardayenmātuluṅgāmlaiḥ pūrvakhoṭaṃ dināvadhi | [RRĀ, V.kh., 4 113.1]
tatpiṇḍaṃ pakvamūṣāyāṃ ruddhvā gajapuṭe pacet | [RRĀ, V.kh., 4 113.2]
āraṇyopalakairevaṃ puṭaṃ dadyāccaturdaśa | [RRĀ, V.kh., 4 114.1]
indragopakasaṃkāśaṃ jāyate pūjayecchivam | [RRĀ, V.kh., 4 114.2]
kṣaudrayuktena tenaiva tārapatrāṇi lepayet | [RRĀ, V.kh., 4 115.1]
ruddhvā dhametpuṭedvātha evaṃ vāratraye kṛte | [RRĀ, V.kh., 4 115.2]
jāyate kanakaṃ divyaṃ siddho'yaṃ tārarañjakaḥ | [RRĀ, V.kh., 4 116.1]
ityevaṃ sarvayogānāmatratyānāṃ pṛthak pṛthak | [RRĀ, V.kh., 4 116.2]
siddhacūrṇena saṃyuktaṃ kartavyaṃ vidhinā budhaiḥ | [RRĀ, V.kh., 4 117.1]
śulbaṃ nāgaṃ samaṃ dhāmyaṃ samaṃ vā śulvavaṅgakam | [RRĀ, V.kh., 4 117.2]
āvartate tu taccūrṇaṃ siddhacūrṇena pūrvavat | [RRĀ, V.kh., 4 118.1]
śulbaṃ nāgaṃ vaṅgaghoṣaṃ yatheṣṭaikaṃ vicūrṇayet | [RRĀ, V.kh., 4 118.2]
tatsamaṃ tīkṣṇacūrṇaṃ ca tvandhamūṣāgataṃ dhamet | [RRĀ, V.kh., 4 119.1]
etatkhoṭaṃ vicūrṇyātha siddhacūrṇena saṃyutam | [RRĀ, V.kh., 4 119.2]
pūrvavat kramayogena tāramāyāti kāñcanam | [RRĀ, V.kh., 4 120.1]
śulbasya bhāgatritayamekaikaṃ nāgavaṅgayoḥ | [RRĀ, V.kh., 4 120.2]
samāvartya vicūrṇyātha siddhacūrṇena pūrvavat | [RRĀ, V.kh., 4 121.1]
nāgamekaṃ dvayaṃ śulbaṃ tacchulvenaiva pannagam | [RRĀ, V.kh., 4 121.2]
ruddhvā dhmātaṃ ca taccūrṇya siddhacūrṇena pūrvavat | [RRĀ, V.kh., 4 122.1]
siddhacūrṇatrayo bhāgā bhāgaikaṃ hemagairikam | [RRĀ, V.kh., 4 122.2]
ruddhvā dhmātaṃ punaścūrṇya siddhacūrṇena pūrvavat | [RRĀ, V.kh., 4 123.1]
gandhakena hataṃ śulvaṃ mākṣikaṃ ca samaṃ samam | [RRĀ, V.kh., 4 123.2]
haṃsapāccitrakadrāvair dinamekaṃ vimardayet | [RRĀ, V.kh., 4 124.1]
tenaiva tārapatrāṇi liptvā ruddhvā puṭe pacet | [RRĀ, V.kh., 4 124.2]
tam uddhṛtya dhametpaścātkṛtvā patrāṇi lepayet | [RRĀ, V.kh., 4 125.1]
pūrvakalkena ruddhvātha puṭaṃ dattvā samuddharet | [RRĀ, V.kh., 4 125.2]
ityevaṃ daśadhā kuryāttāramāyāti kāñcanam | [RRĀ, V.kh., 4 126.1]
tīkṣṇaṃ dvayaṃ trayaṃ ghoṣamāraṃ bhāgacatuṣṭayam | [RRĀ, V.kh., 4 126.2]
navabhāgaṃ tāmracūrṇaṃ nāgaṃ ca navabhāgakam | [RRĀ, V.kh., 4 127.1]
aṃdhamūṣāgataṃ dhmātaṃ tat khoṭaṃ sūkṣmacūrṇitam | [RRĀ, V.kh., 4 127.2]
siddhacūrṇena saṃyuktaṃ pūrvavat tārarañjanam | [RRĀ, V.kh., 4 128.1]
mṛtanāgasamaṃ tutthaṃ dvābhyāṃ tulyaṃ ca mākṣikam | [RRĀ, V.kh., 4 128.2]
kevalaṃ mṛtanāgaṃ vā siddhacūrṇena pūrvavat | [RRĀ, V.kh., 4 129.1]
nāgābhraṃ vātha vaṅgābhramandhayitvā dhameddhaṭhāt | [RRĀ, V.kh., 4 129.2]
tatkhoṭaṃ sūkṣmacūrṇaṃ tu siddhacūrṇena saṃyutam | [RRĀ, V.kh., 4 130.1]
pūrvavat kramayogena tāramāyāti kāñcanam | [RRĀ, V.kh., 4 130.2]
tīkṣṇaṃ śulbaṃ nāgavaṅgaṃ mṛtaṃ nāgaṃ tu tutthakam | [RRĀ, V.kh., 4 131.1]
cūrṇitaṃ bhāgamekaikaṃ dvau bhāgau hemamākṣikam | [RRĀ, V.kh., 4 131.2]
vajramūṣāgataṃ ruddhvā dhmātaṃ khoṭaṃ sucūrṇitam | [RRĀ, V.kh., 4 132.1]
siddhacūrṇena saṃyuktaṃ tāramāyāti kāñcanam | [RRĀ, V.kh., 4 132.2]
śulbacūrṇaṃ tīkṣṇacūrṇaṃ tulyaṃ ruddhvā dhameddhaṭhāt | [RRĀ, V.kh., 4 133.1]
tat khoṭaṃ siddhacūrṇaṃ tu mardyaṃ pācyaṃ ca pūrvavat | [RRĀ, V.kh., 4 133.2]
tenaiva madhuyuktena tārapatrāṇi lepayet | [RRĀ, V.kh., 4 134.1]
ruddhvā gajapuṭe pacyādevaṃ vāratraye kṛte | [RRĀ, V.kh., 4 134.2]
pītavarṇaṃ bhavettattu tārāriṣṭaṃ nigadyate | [RRĀ, V.kh., 4 135.1]
vaṅgaṃ nāgaṃ samaṃ kāntamathavā tāmranāgakam | [RRĀ, V.kh., 4 135.2]
mākṣikaṃ śulbatīkṣṇaṃ ca śulvaṃ nāgaṃ savaṅgakam | [RRĀ, V.kh., 4 136.1]
ete yogāstu catvāraḥ pṛthak cūrṇāni kārayet | [RRĀ, V.kh., 4 136.2]
pṛthagdhmātāni khoṭāni siddhacūrṇayutāni ca | [RRĀ, V.kh., 4 137.1]
mardanādipuṭāntāni tārāriṣṭakarāṇi vai | [RRĀ, V.kh., 4 137.2]
pūrvavallepayogena pratyekena tu kārayet | [RRĀ, V.kh., 4 138.1]
tārāriṣṭasya tasyaiva svarṇīkaraṇamucyate | [RRĀ, V.kh., 4 138.2]
śuddhavaikrāntabhāgaikaṃ kiṃvā vaikrāntasattvakam | [RRĀ, V.kh., 4 139.1]
nāgacūrṇaṃ tu bhāgaikamandhamūṣāgataṃ dhamet | [RRĀ, V.kh., 4 139.2]
siddhacūrṇena saṃyuktaṃ mardanādipuṭāntakam | [RRĀ, V.kh., 4 140.1]
kartavyaṃ pūrvavatprājñaistamādāya vimardayet | [RRĀ, V.kh., 4 140.2]
madhunā yāmamātraṃ tu tena lepaṃ tu kārayet | [RRĀ, V.kh., 4 141.1]
śatāṃśena tu patrāṇāṃ tārāriṣṭasya yatnataḥ | [RRĀ, V.kh., 4 141.2]
ruddhvā gajapuṭe paktvā divyaṃ bhavati kāñcanam | [RRĀ, V.kh., 4 142.1]
rājāvartaṃ hiṅgulakaṃ kaṃkuṣṭhaṃ ca pravālakam | [RRĀ, V.kh., 4 142.2]
pratyekaṃ karṣamātraṃ syādrasakasya palaṃ tathā | [RRĀ, V.kh., 4 143.1]
sūkṣmacūrṇaṃ kṛtaṃ sarvaṃ siddhacūrṇena saṃyutam | [RRĀ, V.kh., 4 143.2]
andhamūṣāgataṃ dhmātaṃ mardanādipuṭāntakam | [RRĀ, V.kh., 4 144.1]
pūrvavat kārayetpaścānmadhunā saha miśrayet | [RRĀ, V.kh., 4 144.2]
tārāriṣṭasya patrāṇi lepayitvā puṭe pacet | [RRĀ, V.kh., 4 145.1]
evaṃ vāratrayaṃ kuryāddivyaṃ bhavati kāñcanam | [RRĀ, V.kh., 4 145.2]
mākṣikaṃ daradaṃ tutthaṃ rājāvartaṃ pravālakam | [RRĀ, V.kh., 4 146.1]
etāni samabhāgāni dvibhāgo rasako bhavet | [RRĀ, V.kh., 4 146.2]
meṣīkṣīreṇa tatsarvaṃ dinamekaṃ vimardayet | [RRĀ, V.kh., 4 147.1]
chāyāśuṣkaṃ tu tatkṛtvā tulyāṃśaṃ mitrapaṃcakam | [RRĀ, V.kh., 4 147.2]
dattvā tu mardayet khalve tārāriṣṭaṃ tu lepayet | [RRĀ, V.kh., 4 148.1]
prathamaṃ samakalkena ruddhvā gajapuṭe pacet | [RRĀ, V.kh., 4 148.2]
ardhakalkena lepyo'tha pādakalkena vai punaḥ | [RRĀ, V.kh., 4 149.1]
evaṃ puṭatraye datte divyaṃ bhavati kāṃcanam | [RRĀ, V.kh., 4 149.2]
rasakaṃ nāgasaṃtulyaṃ ruddhvā khoṭaṃ prakārayet | [RRĀ, V.kh., 4 150.1]
siddhacūrṇena saṃyuktaṃ puṭānte pūrvavatkṛtam | [RRĀ, V.kh., 4 150.2]
tenaiva madhunāktena tārāriṣṭaṃ pralepayet | [RRĀ, V.kh., 4 151.1]
ruddhvā ruddhvā puṭaiḥ pacyāttridhā bhavati kāñcanam | [RRĀ, V.kh., 4 151.2]
śulbapatrāṇi taptāni āranāle vinikṣipet | [RRĀ, V.kh., 4 152.1]
punaḥ pācyaṃ punaḥ kṣepyaṃ yāvattatraiva śīryate | [RRĀ, V.kh., 4 152.2]
tatpatramāranālasthaṃ kṣālayedāranālakaiḥ | [RRĀ, V.kh., 4 153.1]
pādāṃśaṃ ṭaṅkaṇaṃ dattvā yāmamamlena peṣayet | [RRĀ, V.kh., 4 153.2]
ruddhvā laghupuṭaiḥ pacyādevaṃ śatapuṭaiḥ pacet | [RRĀ, V.kh., 4 154.1]
madhvājyaṃ ṭaṅkaṇaḥ paścātpacyādruddhvā dhameddhaṭhāt | [RRĀ, V.kh., 4 154.2]
tacchulbaṃ kālikāhīnaṃ jāyate śukatuṇḍavat | [RRĀ, V.kh., 4 155.1]
tacchulbaṃ triguṇaṃ tāre nirvāpyaṃ kāñcanaṃ bhavet | [RRĀ, V.kh., 4 155.2]
śigrupatrasamaiḥ patrairmūlaiḥ pravālasaṃnibhaiḥ | [RRĀ, V.kh., 4 156.1]
jñeyā divyauṣadhī siddhā nāmnā sā kīṭamāriṇī | [RRĀ, V.kh., 4 156.2]
taddravaiḥ pārado mardyo yāvatsaptadināvadhi | [RRĀ, V.kh., 4 157.1]
tenaiva tārapatrāṇi praliptāni viśoṣayet | [RRĀ, V.kh., 4 157.2]
ruddhvā gajapuṭe pacyādevaṃ kuryāttrisaptadhā | [RRĀ, V.kh., 4 158.1]
jāyate kanakaṃ divyaṃ purā nāgārjunoditam | [RRĀ, V.kh., 4 158.2]
śuddhasūtasamā rājī sūtapādaṃ ca gandhakam | [RRĀ, V.kh., 4 159.1]
mṛdbhāṇḍe pācayeccullyāṃ dhattūradravasaṃyutam | [RRĀ, V.kh., 4 159.2]
vāsākāṣṭhena tanmardyaṃ dravo deyaḥ punaḥ punaḥ | [RRĀ, V.kh., 4 160.1]
evaṃ dinatrayaṃ kuryājjāyate bhasmasūtakaḥ | [RRĀ, V.kh., 4 160.2]
tanmardyaṃ mātuluṅgāmlairdinamekaṃ tu tena vai | [RRĀ, V.kh., 4 161.1]
catuḥṣaṣṭitamāṃśena tārapatrāṇi lepayet | [RRĀ, V.kh., 4 161.2]
ruddhvā gajapuṭe pacyādevaṃ vāratraye kṛte | [RRĀ, V.kh., 4 162.1]
tattāraṃ jāyate svarṇaṃ mahādevena bhāṣitam | [RRĀ, V.kh., 4 162.2]
tārasya rañjanamidaṃ sukhabhogahetuṃ kṛtvā vivekamatibhirbhuvane janānām | [RRĀ, V.kh., 4 163.1]
deyaṃ sadā sakalakīrtiśubhāptisiddhyai no cedvane vasatireva parā hi dhanyā | [RRĀ, V.kh., 4 163.2]
{RRĀ, V.kh., 5}
mahārasaiścoparasaiḥ sasūtair hemno dalaṃ rañjanamatra yuktyā | [RRĀ, V.kh., 5 1.1]
nānāvidhaṃ varṇavivardhanaṃ ca tatkathyate vārttikabhuktiyogyam | [RRĀ, V.kh., 5 1.2]
vaikrāntasattvabhāgaikaṃ śuddhavaikrāntameva vā | [RRĀ, V.kh., 5 2.1]
kāṃsyākhyā vimalā vāpi hemākhyā vimalāpi vā | [RRĀ, V.kh., 5 2.2]
samena nāgacūrṇena andhamūṣāgataṃ dhamet | [RRĀ, V.kh., 5 3.1]
siddhacūrṇena saṃyuktaṃ mardanādipuṭāntakam | [RRĀ, V.kh., 5 3.2]
ādāya madhunā peṣyaṃ yāmamātraṃ prayatnataḥ | [RRĀ, V.kh., 5 4.1]
svarṇaṃ tāraṃ samaṃ drāvyaṃ tena patrāṇi kārayet | [RRĀ, V.kh., 5 4.2]
sitasvarṇamidaṃ khyātaṃ pūrvakalkena lepayet | [RRĀ, V.kh., 5 5.1]
ruddhvā gajapuṭe pacyādevaṃ vāratraye kṛte | [RRĀ, V.kh., 5 5.2]
jāyate kanakaṃ divyaṃ secayellavaṇodakaiḥ | [RRĀ, V.kh., 5 6.1]
lohasaṃkrāntinuttyarthaṃ secyaṃ brāhmīdraveṇa vā | [RRĀ, V.kh., 5 6.2]
evaṃ vimalanāgābhyāṃ pṛthagyoga udāhṛtaḥ | [RRĀ, V.kh., 5 7.1]
nāgavaikrāntayogena madhūcchiṣṭena lepayet | [RRĀ, V.kh., 5 7.2]
sahasrāṃśe site heme divyaṃ bhavati kāñcanam | [RRĀ, V.kh., 5 8.1]
meṣīkṣīrāmlavargābhyāṃ daradaṃ gharmabhāvitam | [RRĀ, V.kh., 5 8.2]
śatadhā tatprayatnena śoṣyaṃ peṣyaṃ punaḥ punaḥ | [RRĀ, V.kh., 5 9.1]
anena sitasvarṇasya patraṃ liptvā puṭe pacet | [RRĀ, V.kh., 5 9.2]
evaṃ trisaptadhā kuryāddivyaṃ bhavati kāñcanam | [RRĀ, V.kh., 5 10.1]
nāgacūrṇaṃ tāpyacūrṇaṃ nāgavaikrāntameva vā | [RRĀ, V.kh., 5 10.2]
aṃdhamūṣāgataṃ khoṭaṃ siddhacūrṇena saṃyutam | [RRĀ, V.kh., 5 11.1]
mardanaṃ puṭapākaṃ ca pūrvavat kārayet kramāt | [RRĀ, V.kh., 5 11.2]
tenaiva madhunāktena śuddhaṃ hāṭakapatrakam | [RRĀ, V.kh., 5 12.1]
liptvā liptvā puṭaiḥ pacyādyāvat kuṅkumasaṃnibham | [RRĀ, V.kh., 5 12.2]
etatsvarṇaśatāṃśena sitasvarṇaṃ tu vedhayet | [RRĀ, V.kh., 5 13.1]
jāyate kanakaṃ divyaṃ raktavargeṇa secayet | [RRĀ, V.kh., 5 13.2]
vaikrāntaṃ nāgacūrṇaṃ ca puṭāntaṃ pūrvavatkṛtam | [RRĀ, V.kh., 5 14.1]
śatāṃśe naiva vedhaṃtu sitahemena pūrvavat | [RRĀ, V.kh., 5 14.2]
lepanātpuṭapākācca divyaṃ bhavati kāṃcanam | [RRĀ, V.kh., 5 15.1]
mākṣikasya samāṃśena rājāvartaṃ dinatrayam | [RRĀ, V.kh., 5 15.2]
mātuluṅgadravairmardya tena patrāṇi lepayet | [RRĀ, V.kh., 5 16.1]
pūrvāktasitasvarṇasya ruddhvā gajapuṭe pacet | [RRĀ, V.kh., 5 16.2]
punarlepyaṃ punaḥ pācyaṃ saptadhā kāṃcanaṃ bhavet | [RRĀ, V.kh., 5 17.1]
rājāvartaṃ ca sindūraṃ pārāvatamalaṃ samam | [RRĀ, V.kh., 5 17.2]
aśītyaṃśena kurute svarṇaṃ raupyaṃ ca pūrvavat | [RRĀ, V.kh., 5 18.1]
rasaiḥ śirīṣapuṣpasya ārdrakasya rasaiḥ samaiḥ | [RRĀ, V.kh., 5 18.2]
bhāvayetsaptavārāṇi rājāvartaṃ sucūrṇitam | [RRĀ, V.kh., 5 19.1]
tenaiva śatamāṃśena svarṇatāraṃ drutaṃ samam | [RRĀ, V.kh., 5 19.2]
vedhayetpūrvavat siddhaṃ divyaṃ bhavati kāñcanam | [RRĀ, V.kh., 5 20.1]
kaṅkuṣṭhaṃ vimalā tāpyaṃ rasakaṃ daradaṃ śilā | [RRĀ, V.kh., 5 20.2]
rājāvartaṃ pravālaṃ ca kāṅkṣīgairikaṭaṅkaṇam | [RRĀ, V.kh., 5 21.1]
saindhavaṃ cūrṇayettulyamaśītyaṃśena vāpayet | [RRĀ, V.kh., 5 21.2]
drute same svarṇatāre pūrvavat secayet kramāt | [RRĀ, V.kh., 5 22.1]
trivāraṃ vāpayedevaṃ divyaṃ bhavati kāñcanam | [RRĀ, V.kh., 5 22.2]
gairikaṃ ca pravālaṃ ca kākamācyā dravaiḥ samam | [RRĀ, V.kh., 5 23.1]
yāmaṃ mardyaṃ tu tadruddhvā āraṇyotpalakaiḥ puṭet | [RRĀ, V.kh., 5 23.2]
ityevaṃ tu tridhā kuryānmardanaṃ puṭapācanam | [RRĀ, V.kh., 5 24.1]
tadardhaṃ hiṅgulaṃ śuddhaṃ kṣiptvā tasminvimardayet | [RRĀ, V.kh., 5 24.2]
kāñjikairyāmamātraṃ tu puṭenaikena pācayet | [RRĀ, V.kh., 5 25.1]
asya kalkasya bhāgaikaṃ bhāgāścatvāri hāṭakam | [RRĀ, V.kh., 5 25.2]
andhamūṣāgataṃ dhmātaṃ samādāya vicūrṇayet | [RRĀ, V.kh., 5 26.1]
pūrvavat pūrvakalkena ruddhvā deyaṃ puṭaṃ punaḥ | [RRĀ, V.kh., 5 26.2]
evaṃ catuḥpuṭaiḥ pakvaṃ svarṇaṃ guñjānibhaṃ bhavet | [RRĀ, V.kh., 5 27.1]
pakvabījamidaṃ siddhaṃ tattatkarmaṇi yojayet | [RRĀ, V.kh., 5 27.2]
anena ṣoḍaśāṃśena sitasvarṇaṃ tu vedhayet | [RRĀ, V.kh., 5 28.1]
secayet kuṅkuṇītaile raktavargeṇa vāpitam | [RRĀ, V.kh., 5 28.2]
punarvedhyaṃ punaḥ secyaṃ ṣoḍaśāṃśena buddhimān | [RRĀ, V.kh., 5 29.1]
evaṃ vāratrayaṃ vedhyaṃ divyaṃ bhavati kāñcanam | [RRĀ, V.kh., 5 29.2]
pūrvoktapakvabījena vedhayedaṣṭavargakam | [RRĀ, V.kh., 5 30.1]
tatsvarṇaṃ daśavarṇaṃ syātpuṭe datte na hīyate | [RRĀ, V.kh., 5 30.2]
niṣkāḥ ṣoḍaśa tutthasya sūtahiṅgulagandhakam | [RRĀ, V.kh., 5 31.1]
ṭaṅkaṇaṃ ca tathaikaikaṃ yojyaṃ niṣkacatuṣṭayam | [RRĀ, V.kh., 5 31.2]
sarvametaddinaṃ mardyaṃ tridhārasnukpayo'nvitam | [RRĀ, V.kh., 5 32.1]
niṣkamātrāṃ vaṭīṃ kṛtvā śreṣṭhe svarṇe drute kṣipet | [RRĀ, V.kh., 5 32.2]
ekaikaṃ niṣkamātraṃ tu mūṣāmadhye dinaṃ dhamet | [RRĀ, V.kh., 5 33.1]
jīrṇe jīrṇe punardeyā evaṃ sarvāḥ pradāpayet | [RRĀ, V.kh., 5 33.2]
guñjāvarṇaṃ bhavetsvarṇaṃ khyāteyaṃ hemaraktikā | [RRĀ, V.kh., 5 34.1]
aṣṭavarṇasuvarṇasya drāvitasya daśāṃśataḥ | [RRĀ, V.kh., 5 34.2]
kṣipettajjāyate satyaṃ daśavarṇaṃ tu śobhanam | [RRĀ, V.kh., 5 35.1]
tāmratulyena nāgena śodhayeddhamanena ca | [RRĀ, V.kh., 5 35.2]
tāmratulyaṃ śuddhahema samāvartya tu pattrayet | [RRĀ, V.kh., 5 36.1]
iṣṭikā tuvarī caiva khaṭikā lavaṇaṃ tathā | [RRĀ, V.kh., 5 36.2]
gairikaṃ bhāgavṛddhyāṃśamāranālena peṣayet | [RRĀ, V.kh., 5 37.1]
tena liptvā pūrvapatraṃ ruddhvā gajapuṭe pacet | [RRĀ, V.kh., 5 37.2]
evaṃ punaḥ punaḥ pācyaṃ yāvatsvarṇāvaśeṣitam | [RRĀ, V.kh., 5 38.1]
tatsvarṇaṃ tāmrasaṃyuktaṃ samāvartya tu pattrayet | [RRĀ, V.kh., 5 38.2]
pūrvavat puṭapākena pacetsvarṇāvaśeṣitam | [RRĀ, V.kh., 5 39.1]
ityevaṃ ṣaḍguṇaṃ tāmraṃ svarṇe bāhyaṃ krameṇa tu | [RRĀ, V.kh., 5 39.2]
tatsarvaṃ jāyate divyaṃ padmarāgasamaprabham | [RRĀ, V.kh., 5 40.1]
ṣaṭtriṃśāṃśena tenaiva aṣṭavarṇaṃ tu vedhayet | [RRĀ, V.kh., 5 40.2]
tatsvarṇaṃ jāyate divyaṃ daśavarṇaṃ na saṃśayaḥ | [RRĀ, V.kh., 5 41.1]
samaṃ tāpyaṃ tāmracūrṇaṃ tāpyārdhaṃ lohacūrṇakam | [RRĀ, V.kh., 5 41.2]
kanyādrāvaiḥ kṣaṇaṃ mardya gharme tenaiva bhāvayet | [RRĀ, V.kh., 5 42.1]
evaṃ vārāṃścatuḥṣaṣṭis tataḥ śuṣkaṃ vicūrṇayet | [RRĀ, V.kh., 5 42.2]
ṣoḍaśāṃśena tenaiva aṣṭavarṇaṃ tu vedhayet | [RRĀ, V.kh., 5 43.1]
tatsvarṇaṃ jāyate divyaṃ daśavarṇaṃ na saṃśayaḥ | [RRĀ, V.kh., 5 43.2]
rasakaṃ ghoṣatāmraṃ ca kācaṃ śvetaṃ nṛkeśakam | [RRĀ, V.kh., 5 44.1]
palāni pañcapañcaiva pratyekaṃ cūrṇayet pṛthak | [RRĀ, V.kh., 5 44.2]
rasakāttriguṇaṃ yojyaṃ tīkṣṇacūrṇaṃ punastataḥ | [RRĀ, V.kh., 5 45.1]
gandhakaṃ rasakaṃ kāṃsyamākṣikaṃ cāṣṭaniṣkakam | [RRĀ, V.kh., 5 45.2]
viṃśaniṣkaṃ dhūmasāraṃ sarvametaddināvadhi | [RRĀ, V.kh., 5 46.1]
mardyaṃ jambīrajairdrāvaiḥ karṣāṃśaṃ vaṭakīkṛtam | [RRĀ, V.kh., 5 46.2]
koṣṭhīyantre haṭhāddhāmyaṃ yāvattāmrāvaśeṣitam | [RRĀ, V.kh., 5 47.1]
ṣaḍguṇam tasya tāmrasya sīse vāhyaṃ dhamandhaman | [RRĀ, V.kh., 5 47.2]
ṣaṭtriṃśāṃśena tenaiva aṣṭavarṇaṃ tu vedhayet | [RRĀ, V.kh., 5 48.1]
daśavarṇaṃ bhavettattu nātra kāryā vicāraṇā | [RRĀ, V.kh., 5 48.2]
athānyasya ca tāmrasya nāgaśuddhasya kārayet | [RRĀ, V.kh., 5 49.1]
nirguṇḍikārasenaiva pañcāśadvāraḍhālanam | [RRĀ, V.kh., 5 49.2]
kuṣmāṇḍasya rasenaiva saptavāraṃ tu ḍhālanam | [RRĀ, V.kh., 5 50.1]
niśāyuktena takreṇa saptavāraṃ tu ḍhālanam | [RRĀ, V.kh., 5 50.2]
evaṃ tāmraṃ drutaṃ ḍhālyaṃ kālikārahitaṃ bhavet | [RRĀ, V.kh., 5 50.3]
etattāmraṃ tribhāgaṃ syādbhāgāḥ pañcaiva hāṭakam | [RRĀ, V.kh., 5 51.1]
raupyaṃ bhāgadvayaṃ śuddhaṃ sarvamāvartayettataḥ | [RRĀ, V.kh., 5 51.2]
jāyate kanakaṃ divyaṃ purā nāgārjunoditam | [RRĀ, V.kh., 5 52.1]
aṅkollakāṣṭhaṃ prajvālya āraṇyopalacūrṇakam | [RRĀ, V.kh., 5 52.2]
aṅkollabījacūrṇaṃ tu jvalatkāṣṭhopari kṣipet | [RRĀ, V.kh., 5 53.1]
tadaṅgārān samādāya śītalāṃśca punardhamet | [RRĀ, V.kh., 5 53.2]
aṅkollabījacūrṇaṃ tu kṣiptvā vastreṇa bandhayet | [RRĀ, V.kh., 5 54.1]
taddhūmaiḥ svarṇapatrāṇi daśavarṇāni dhūpayet | [RRĀ, V.kh., 5 54.2]
drāvayitvā kṣipettaile putrajīvotthite punaḥ | [RRĀ, V.kh., 5 55.1]
evaṃ vāradvaye kṣipte vardhate varṇakadvayam | [RRĀ, V.kh., 5 55.2]
alpālpayukti vibhavaiḥ sukhasādhyayogair alpālpakarmavidhinā bahubhirviśeṣaiḥ | [RRĀ, V.kh., 5 56.1]
lābhārthapādadaśamāṃśakaropadeśaḥ prokto mayā sakalalokahitāya satyam | [RRĀ, V.kh., 5 56.2]
{RRĀ, V.kh., 6}
nānāraktasupītapuṣpanicayād ādāya sāraṃ nijam | [RRĀ, V.kh., 6 1.1]
tasmiñchodhitapannagaṃ drutamataḥ saṃḍhālyaṃ vāraṃ śatam | [RRĀ, V.kh., 6 1.2]
paścādrañjanavedhanaṃ ca vidhinā candrārkatāmrasya yat | [RRĀ, V.kh., 6 1.3]
tatsarvaṃ guruśāstrataḥ svamatinā saṃkathyate sāṃpratam | [RRĀ, V.kh., 6 1.4]
stambhitā gandhapiṣṭī yā gandhajāraṇavarjitā | [RRĀ, V.kh., 6 2.1]
tasyāḥ ṣoḍaśabhāgā vai bhāgaikaṃ mṛtavajrakam | [RRĀ, V.kh., 6 2.2]
devadālyāḥ śaṅkhapuṣpyā dravairmardya dinatrayam | [RRĀ, V.kh., 6 3.1]
pacetkacchapayantrasthaṃ puṭaikena samuddharet | [RRĀ, V.kh., 6 3.2]
yāmaikaṃ pūrvajairdrāvairmardya tatpūrvavatpuṭet | [RRĀ, V.kh., 6 4.1]
evaṃ saptapuṭaiḥ pakvo yāmaṃ mardyaśca tairdravaiḥ | [RRĀ, V.kh., 6 4.2]
dinaikaṃ pātanāyantre pācayellaghunāgninā | [RRĀ, V.kh., 6 5.1]
punarmardyaṃ punaḥ pācyaṃ yāvadūrdhvaṃ na gacchati | [RRĀ, V.kh., 6 5.2]
adhoyantre yadā tiṣṭhettadā syād raktapāradaḥ | [RRĀ, V.kh., 6 6.1]
raktapāradabhāgaikaṃ dvayaṃ kṛṣṇābhrasattvakam | [RRĀ, V.kh., 6 6.2]
ṭaṅkaṇasya ca bhāgaikaṃ sarvaṃ mardyaṃ dināvadhi | [RRĀ, V.kh., 6 7.1]
vajrīkṣīraistu tatpiṇḍaṃ ruddhvā gajapuṭe pacet | [RRĀ, V.kh., 6 7.2]
punarmardyaṃ punaḥ pācyamevaṃ vārāṃścaturdaśa | [RRĀ, V.kh., 6 8.1]
ṣoḍaśāṃśena nāgasya vedhe datte ca kāñcanam | [RRĀ, V.kh., 6 8.2]
jāyate divyarūpāḍhyaṃ devābharaṇamuttamam | [RRĀ, V.kh., 6 9.1]
śākakiṃśukakoraṇṭadravaiḥ kaṅguṇitailataḥ | [RRĀ, V.kh., 6 9.2]
mardayennāgacūrṇaṃ tu dinaṃ saṃpuṭagaṃ pacet | [RRĀ, V.kh., 6 10.1]
samyaggajapuṭenaiva mardya pācyaṃ punaḥ punaḥ | [RRĀ, V.kh., 6 10.2]
catvāriṃśatpuṭaiḥ siddhaṃ divyaṃ bhavati kāñcanam | [RRĀ, V.kh., 6 11.1]
rasakaṃ kuṅkumaṃ tutthaṃ bālavatsapurīṣakam | [RRĀ, V.kh., 6 11.2]
pītābhrakaṃ viṣaṃ tulyaṃ mātuluṅgadravairdinam | [RRĀ, V.kh., 6 12.1]
marditaṃ chāyayā śuṣkaṃ madhunā saha kalkayet | [RRĀ, V.kh., 6 12.2]
tena nāgasya patrāṇi liptvā śoṣyāṇi chāyayā | [RRĀ, V.kh., 6 13.1]
andhamūṣāgataṃ dhmātaṃ śākapatradrave tataḥ | [RRĀ, V.kh., 6 13.2]
secayed uddharet paścāt prakaṭaṃ drāvayetpunaḥ | [RRĀ, V.kh., 6 14.1]
śākapatradravaiḥ secyaṃ punardrāvyaṃ ca secayet | [RRĀ, V.kh., 6 14.2]
ityevaṃ saptadhā kuryātpunaḥ patrāṇi kārayet | [RRĀ, V.kh., 6 15.1]
lepayetpūrvavacchoṣyaṃ ruddhvā dhāmyaṃ ca pūrvavat | [RRĀ, V.kh., 6 15.2]
secanaṃ drāvaṇaṃ caiva saptavārāṇi kārayet | [RRĀ, V.kh., 6 16.1]
ityevaṃ saptadhā kuryāllepādi drāvaṇāntakam | [RRĀ, V.kh., 6 16.2]
tannāgaṃ jāyate divyaṃ jāmbūnadasamaprabham | [RRĀ, V.kh., 6 17.1]
dagdhaṃ tu cunnapāṣāṇam āranāle vinikṣipet | [RRĀ, V.kh., 6 17.2]
mṛtpātre lolitaṃ sthāpyaṃ divārātraṃ prayatnataḥ | [RRĀ, V.kh., 6 18.1]
tatsvacchaṃ grāhayeddrāvaṃ taddrāvaiḥ śākakuḍmalān | [RRĀ, V.kh., 6 18.2]
peṣayettena kalkena nāgacūrṇaṃ vimardayet | [RRĀ, V.kh., 6 19.1]
yāmānte śoṣayedgharme punarmardya ca śoṣayet | [RRĀ, V.kh., 6 19.2]
ityevaṃ daśadhā kuryāttadgolaṃ nikṣipetpunaḥ | [RRĀ, V.kh., 6 20.1]
śākadaṇḍasya sārdrasya garbhe tenaiva rodhayet | [RRĀ, V.kh., 6 20.2]
mṛdā liptaṃ tu tacchuṣkaṃ samyaggajapuṭe pacet | [RRĀ, V.kh., 6 21.1]
samuddhṛtya bhavet pītaṃ stambhanaṃ cāsya kathyate | [RRĀ, V.kh., 6 21.2]
gomūtraiḥ kṣālayed ādau bhūnāgāñjīvasaṃyutān | [RRĀ, V.kh., 6 22.1]
sauvīrāñjanameteṣu tulyaṃ kṣiptvā vimardayet | [RRĀ, V.kh., 6 22.2]
dinaikaṃ mahiṣīmūtrairjātaṃ golaṃ samuddharet | [RRĀ, V.kh., 6 23.1]
tasmātpātālayantreṇa grāhyaṃ tailaṃ prayatnataḥ | [RRĀ, V.kh., 6 23.2]
tasmiṃstaile pūrvanāgamathavā śuddhanāgakam | [RRĀ, V.kh., 6 24.1]
drāvitaṃ drāvitaṃ kṣepyamekaviṃśativārakam | [RRĀ, V.kh., 6 24.2]
tannāgaṃ jāyate divyaṃ jāmbūnadasamaprabham | [RRĀ, V.kh., 6 25.1]
śuddhanāgasya cūrṇaṃ tu samaṃ bhūnāgacūrṇakam | [RRĀ, V.kh., 6 25.2]
śākakiṃśukakoraṇṭapuṣpāṇāṃ grāhayedrasam | [RRĀ, V.kh., 6 26.1]
yathālābhena taddrāvairdinamekaṃ vimardayet | [RRĀ, V.kh., 6 26.2]
aṃdhamūṣāgataṃ dhāmyaṃ tataścūrṇaṃ tu kārayet | [RRĀ, V.kh., 6 27.1]
pūrvavanmarditaṃ dhāmyamevaṃ kuryāttrisaptadhā | [RRĀ, V.kh., 6 27.2]
jāyate kanakaṃ divyaṃ tannāgaṃ devabhūṣaṇam | [RRĀ, V.kh., 6 28.1]
śuddhanāgapalaikena mūṣā kāryā suvartulā | [RRĀ, V.kh., 6 28.2]
palaṃ śuddharasaṃ tasyāṃ kṣipedgandhaṃ paladvayam | [RRĀ, V.kh., 6 29.1]
tāṃ mūṣāṃ mṛṇmaye pātre dhārayedātape khare | [RRĀ, V.kh., 6 29.2]
dinaṃ jambīranīreṇa kākamācīdravairdinam | [RRĀ, V.kh., 6 30.1]
kāsamardarasaiścāho dinaṃ dhattūrajairdravaiḥ | [RRĀ, V.kh., 6 30.2]
krameṇa bhāvayedevaṃ gharme dinacatuṣṭayam | [RRĀ, V.kh., 6 31.1]
mṛtpātrātsarvamuddhṛtya yathā kiṃcin na gacchati | [RRĀ, V.kh., 6 31.2]
piṣṭvā dhattūrajairdrāvaiḥ karañjasya tu bījakam | [RRĀ, V.kh., 6 32.1]
tenaivāṅgulamātraṃ tu mūṣāgarbhaṃ pralepayet | [RRĀ, V.kh., 6 32.2]
pūrve piṇḍaṃ kṣipettatra palaikaṃ cātha gandhakam | [RRĀ, V.kh., 6 33.1]
bhūnāgānāṃ dravaṃ tatra nikṣipenniṣkapañcakam | [RRĀ, V.kh., 6 33.2]
vidhāya lepakalkena tato mūṣāṃ nirudhya ca | [RRĀ, V.kh., 6 34.1]
bhūdhare dinamekaṃ tu karīṣāgnau vipācayet | [RRĀ, V.kh., 6 34.2]
svāṅgaśītaṃ samuddhṛtya mūṣāyāṃ pūrvavatkṣipet | [RRĀ, V.kh., 6 35.1]
lepaṃ gandhaṃ ca bhūnāgaṃ pūrvavacca puṭe pacet | [RRĀ, V.kh., 6 35.2]
evaṃ viṃśaguṇaṃ yāvajjāryaṃ gandhaṃ susādhitam | [RRĀ, V.kh., 6 36.1]
sārdhaṃ paladvayaṃ tālaṃ rasakaṃ cāpi tatsamam | [RRĀ, V.kh., 6 36.2]
palaikaṃ ṭaṅkaṇaṃ piṣṭvā dvidhā kuryāttrayaṃ pṛthak | [RRĀ, V.kh., 6 37.1]
kācakūpyantare kṣiptvā tālakārdhaṃ tataḥ kṣipet | [RRĀ, V.kh., 6 37.2]
rasakaṃ ṭaṅkaṇaṃ paścātsiddhaṃ pūrvarasaṃ punaḥ | [RRĀ, V.kh., 6 38.1]
ṭaṅkaṇaṃ rasakaṃ tālaṃ kramād dadyāt punastrayam | [RRĀ, V.kh., 6 38.2]
kācakūpyā mukhaṃ dīpataptaṃ svāṅgana veṣṭayet | [RRĀ, V.kh., 6 39.1]
athavā kācakīlena ruddhvā mṛllavaṇena ca | [RRĀ, V.kh., 6 39.2]
kūpikāṃ ca mṛdā lepya sarvatrāṅgulamātrakam | [RRĀ, V.kh., 6 40.1]
tāṃ śuṣkāṃ bhūdhare yantre kṣiptvā pūrvaṃ ca kharparam | [RRĀ, V.kh., 6 40.2]
dattvā mṛdā lipetsaṃdhiṃ deyaṃ gajapuṭaṃ punaḥ | [RRĀ, V.kh., 6 41.1]
svāṅgaśītaṃ samuddhṛtya baliṃ pūjāṃ ca kārayet | [RRĀ, V.kh., 6 41.2]
catuḥṣaṣṭitamāṃśena drutaṃ śulbaṃ tu vedhayet | [RRĀ, V.kh., 6 42.1]
svarṇaṃ bhavati rūpāḍhyaṃ siddhayoga udāhṛtaḥ | [RRĀ, V.kh., 6 42.2]
palāni daśa gandhasya sūtakasyaikaviṃśatiḥ | [RRĀ, V.kh., 6 43.1]
mahākālasya bījotthatailaṃ pañcapalaṃ bhavet | [RRĀ, V.kh., 6 43.2]
sarvaṃ snigdhaghaṭe ruddhvā pācayenmṛduvahninā | [RRĀ, V.kh., 6 44.1]
māṣapiṣṭapralepena yathā dhūmo na gacchati | [RRĀ, V.kh., 6 44.2]
sa sūto jāyate khoṭaścandrārke drāvite kṣipet | [RRĀ, V.kh., 6 45.1]
sahasrāṃśena tenaiva divyaṃ bhavati kāñcanam | [RRĀ, V.kh., 6 45.2]
pāradaṃ gaṃdhakaṃ tulyaṃ devadālīdravairdinam | [RRĀ, V.kh., 6 46.1]
marditaṃ tena tāmrasya patralepaṃ tu kārayet | [RRĀ, V.kh., 6 46.2]
āvartya cāndhamūṣāyāṃ samuddhṛtya tataḥ punaḥ | [RRĀ, V.kh., 6 47.1]
śākavṛkṣasya patrāṇāṃ komalānāṃ dravaṃ haret | [RRĀ, V.kh., 6 47.2]
taddrave pūrvaśulbaṃ tu drāvitaṃ drāvitaṃ kṣipet | [RRĀ, V.kh., 6 48.1]
ityevaṃ śatadhā kuryāddivyaṃ bhavati kāñcanam | [RRĀ, V.kh., 6 48.2]
pītagandhakacūrṇaṃ tu nāgavallyā dravaistryaham | [RRĀ, V.kh., 6 49.1]
bhāvitaṃ tena tāmrasya patralepaṃ tu kārayet | [RRĀ, V.kh., 6 49.2]
śuṣkaṃ ruddhvā puṭe pacyādāraṇyopalakaiḥ śubhaiḥ | [RRĀ, V.kh., 6 50.1]
śākavṛkṣatvacā mardyaṃ dravai raktāśvamārakaiḥ | [RRĀ, V.kh., 6 50.2]
pūrvatāmrasya patrāṇi kalkenānena lepayet | [RRĀ, V.kh., 6 51.1]
ruddhvā tīvrāgninā dhāmyamevaṃ vāraśate kṛte | [RRĀ, V.kh., 6 51.2]
tattāmraṃ jāyate svarṇaṃ jāmbūnadasamaprabham | [RRĀ, V.kh., 6 52.1]
kāñcanīmūlacūrṇaṃ tu haritālaṃ manaḥśilā | [RRĀ, V.kh., 6 52.2]
ṭaṅkaṇaṃ mākṣikaṃ tulyaṃ vāsāpuṣpadravais tryaham | [RRĀ, V.kh., 6 53.1]
marditaṃ lepayettena tāmrapātraṃ suśodhitam | [RRĀ, V.kh., 6 53.2]
śanairmandāgninā tāpyaṃ śuṣkalepaṃ ca dāpayet | [RRĀ, V.kh., 6 54.1]
punastāpyaṃ punarlepyaṃ saptadhetthaṃ prayatnataḥ | [RRĀ, V.kh., 6 54.2]
tatastīvrāgninā dhāmyaṃ jāyate kāñcanaṃ śubham | [RRĀ, V.kh., 6 55.1]
tālaṃ tāpyaṃ daradakunaṭīṃ sūtakaṃ sārdhabhāgam | [RRĀ, V.kh., 6 55.2]
khalve kṛtvā tridinamathitaṃ kākamācyā dravet | [RRĀ, V.kh., 6 56.1]
tenālepyaṃ raviśaśidalaṃ kharpare vahnipakvam | [RRĀ, V.kh., 6 56.2]
śulbātītaṃ bhavati kanakaṃ saubalaṃ pānthikānām | [RRĀ, V.kh., 6 57.1]
jvālāmukhīdravairmardyaṃ palaikaṃ śuddhapāradam | [RRĀ, V.kh., 6 57.2]
dinānte nikṣipettasminpādāṃśaṃ mṛtamabhrakam | [RRĀ, V.kh., 6 58.1]
tāmracūrṇasya pādāṃśaṃ pādāṃśaṃ phullatorikā | [RRĀ, V.kh., 6 58.2]
sarvaṃ jvālāmukhīdrāvairmardayeddinasaptakam | [RRĀ, V.kh., 6 59.1]
tadgolaṃ vajramūṣāyāṃ ruddhvā tīvrāgninā dhamet | [RRĀ, V.kh., 6 59.2]
tatkhoṭaṃ bhāgamekaṃ tu śuddhatāmraṃ catuṣṭayam | [RRĀ, V.kh., 6 60.1]
aṃdhamūṣāgataṃ dhāmyaṃ samuddhṛtya tataḥ punaḥ | [RRĀ, V.kh., 6 60.2]
drāvyaṃ prakaṭamūṣāyāṃ putrajīvotthatailake | [RRĀ, V.kh., 6 61.1]
ḍhālayecca punardrāvyamevaṃ kuryāttrisaptadhā | [RRĀ, V.kh., 6 61.2]
jāyate kanakaṃ divyaṃ nātra kāryā vicāraṇā | [RRĀ, V.kh., 6 62.1]
gandhakaṃ śvetapālāśaphaladrāvairvibhāvayet | [RRĀ, V.kh., 6 62.2]
śatavāraṃ prayatnena śoṣyaṃ peṣyaṃ punaḥ punaḥ | [RRĀ, V.kh., 6 63.1]
śatavāraṃ prayatnena tena patrāṇi lepayet | [RRĀ, V.kh., 6 63.2]
samyak śuddhasya tāmrasya ruddhvā gajapuṭe pacet | [RRĀ, V.kh., 6 64.1]
samuddhṛtya punardhāmyaṃ tataḥ patrāṇi kārayet | [RRĀ, V.kh., 6 64.2]
punarlepyaṃ punaḥ pācyaṃ punarāvartayet kramāt | [RRĀ, V.kh., 6 65.1]
evaṃ trisaptadhā kuryāddivyaṃ bhavati kāñcanam | [RRĀ, V.kh., 6 65.2]
bhāgā dvādaśa tārasya śulvasya bhāgaṣoḍaśa | [RRĀ, V.kh., 6 66.1]
āvartya kārayetpatraṃ liptvā ruddhvā puṭe pacet | [RRĀ, V.kh., 6 66.2]
mahindīpatraniryāsairevaṃ vārāṇi ṣoḍaśa | [RRĀ, V.kh., 6 67.1]
rasagandhaśilā bhāgānkramavṛddhyā vimardayet | [RRĀ, V.kh., 6 67.2]
dinamaṅkolatailena pūrvavacca krameṇa tu | [RRĀ, V.kh., 6 68.1]
liptvā ruddhvā dhamedgāḍhaṃ punaḥ patraṃ ca kārayet | [RRĀ, V.kh., 6 68.2]
punarlepyaṃ punaḥpācyaṃ yāvatkāṃsyaṃ kṣayaṃ vrajet | [RRĀ, V.kh., 6 69.1]
aṣṭavarṇaṃ bhaveddhema nātra kāryā vicāraṇā | [RRĀ, V.kh., 6 69.2]
auṣadhī karuṇī nāma prāvṛṭkāle prajāyate | [RRĀ, V.kh., 6 70.1]
nīlapuṣpā śvetapatrā picchilātirasā tu sā | [RRĀ, V.kh., 6 70.2]
taddravaṃ pārade śuddhe dhāmyamāne vinikṣipet | [RRĀ, V.kh., 6 71.1]
vajramūṣāsthite caiva yāvatsaptadināvadhi | [RRĀ, V.kh., 6 71.2]
jāyate kanakaṃ divyaṃ rasa eva na saṃśayaḥ | [RRĀ, V.kh., 6 72.1]
palaṃ sūtaṃ palaṃ gandhaṃ kṛṣṇonmattadravais tryaham | [RRĀ, V.kh., 6 72.2]
marditaṃ vajramūṣāyāṃ ruddhvā vaktraṃ pidhāya ca | [RRĀ, V.kh., 6 73.1]
dinānte tatsamuddhṛtya tadvanmardyaṃ ca pācayet | [RRĀ, V.kh., 6 73.2]
evaṃ saptadinaṃ kuryānmṛto bhavati vai rasaḥ | [RRĀ, V.kh., 6 74.1]
tadrasaṃ pannagaṃ svarṇaṃ candrārkair veṣṭayet kramāt | [RRĀ, V.kh., 6 74.2]
samāṃśaṃ cāndhitaṃ dhāmyaṃ divyaṃ bhavati kāñcanam | [RRĀ, V.kh., 6 75.1]
gartāmadhye rasamūṣā bāhyagarte sarvato'gniḥ | [RRĀ, V.kh., 6 75.2]
cakrayantramidaṃ proktaṃ sarvaśāstrārthakovidaiḥ | [RRĀ, V.kh., 6 76.1]
mākṣikaṃ rasakaṃ tulyaṃ rasakārdhaṃ ca saindhavam | [RRĀ, V.kh., 6 76.2]
mātuluṅgairdinaṃ mardyaṃ mṛdbhāṇḍe pācayed dinam | [RRĀ, V.kh., 6 76.3]
yāvatkuṅkumavarṇaṃ syāttāvaccullyāṃ vipācayet | [RRĀ, V.kh., 6 77.1]
sitākṣaudreṇa saṃyuktaṃ tatkalkaṃ mardayeddinam | [RRĀ, V.kh., 6 77.2]
punarmṛtkharpare pacyādgokṣīreṇa samāyutam | [RRĀ, V.kh., 6 78.1]
cālayan dinamekaṃ tu avatārya vilepayet | [RRĀ, V.kh., 6 78.2]
śuddhāni śulvapatrāṇi ruddhvā tīvrāgninā dhamet | [RRĀ, V.kh., 6 79.1]
tataḥ pattrīkṛtaṃ lepyaṃ tadvaddhāmyaṃ dṛḍhāgninā | [RRĀ, V.kh., 6 79.2]
ityevaṃ ca punaḥ kuryātpītavarṇaṃ bhavettu tat | [RRĀ, V.kh., 6 80.1]
munipuṣpaistryahaṃ bhāvyā atiraktā manaḥśilā | [RRĀ, V.kh., 6 80.2]
anayā pūrvaśulbaṃ tu patraṃ kṛtvā pralepayet | [RRĀ, V.kh., 6 81.1]
andhamūṣāgataṃ dhmātaṃ kaṅguṇītailake kṣipet | [RRĀ, V.kh., 6 81.2]
ityevaṃ tu tridhā kuryāddivyaṃ bhavati kāñcanam | [RRĀ, V.kh., 6 82.1]
anenaiva prakāreṇa tārāriṣṭaṃ tu rañjayet | [RRĀ, V.kh., 6 82.2]
jāyate kanakaṃ divyaṃ jāmbūnadasamaprabham | [RRĀ, V.kh., 6 83.1]
śuddhasūtapalakaṃ tu karṣaikaṃ gandhakasya ca | [RRĀ, V.kh., 6 83.2]
snigdhakhalve vinikṣipya devadālīrasaplutam | [RRĀ, V.kh., 6 84.1]
mardayettu karāṅgulyā jāyate gandhapiṣṭikā | [RRĀ, V.kh., 6 84.2]
dhānyābhrakasya bhāgaikaṃ bhāgāṣṭau śuddhapāradam | [RRĀ, V.kh., 6 85.1]
kuṇḍagolakasaṃyuktaṃ mardanātpiṣṭikā bhavet | [RRĀ, V.kh., 6 85.2]
etatpiṣṭidvayaṃ mardya jambīrotthairdravairdinam | [RRĀ, V.kh., 6 86.1]
pālāśamūlakvāthena mardayecca dinatrayam | [RRĀ, V.kh., 6 86.2]
brahmamūlaṃ guḍaṃ guñjām ūrṇā ṭaṅkaṇakaṃ samam | [RRĀ, V.kh., 6 87.1]
piṣṭvā kṣaudreṇa saṃyuktaṃ pūrvapiṇḍaṃ vilepayet | [RRĀ, V.kh., 6 87.2]
ruddhvā tīvrāgninā dhāmyaṃ khoṭo bhavati tadrasaḥ | [RRĀ, V.kh., 6 88.1]
pācyaṃ prakaṭamūṣāyāṃ kācaṃ ṭaṅkaṇakaṃ kṣipet | [RRĀ, V.kh., 6 88.2]
evaṃ punaḥ punaḥ śodhyaṃ yāvadbhavati nirmalam | [RRĀ, V.kh., 6 89.1]
tataśca prakaṭaṃ dhāmyaṃ dattvā nāgaṃ punaḥ punaḥ | [RRĀ, V.kh., 6 89.2]
triguṇaṃ vāhayedevaṃ rasarājasya pannagam | [RRĀ, V.kh., 6 90.1]
kṛṣṇābhraiḥ puṭitaireva tatkhoṭaṃ rañjayet kramāt | [RRĀ, V.kh., 6 90.2]
mūṣāyāṃ dhāmyamānaṃ tacchatavāraṃ punaḥ punaḥ | [RRĀ, V.kh., 6 91.1]
dattvā dattvābhrakaṃ kṛṣṇaṃ rañjito jāyate dhruvam | [RRĀ, V.kh., 6 91.2]
sahasrāṃśena tenaiva candrārkaṃ kāñcanaṃ bhavet | [RRĀ, V.kh., 6 92.1]
stambhitā gandhapiṣṭī yā gandhajāraṇavarjitā | [RRĀ, V.kh., 6 92.2]
palaikaṃ mardayettasyā jambīrāṇāṃ dravairdinam | [RRĀ, V.kh., 6 93.1]
brahmakvāthaistryahaṃ paścāttatsamaṃ guḍaṭaṅkaṇam | [RRĀ, V.kh., 6 93.2]
ūrṇāṃ guñjāṃ kṣipettasminsarvamekatra mardayet | [RRĀ, V.kh., 6 94.1]
chāyāśuṣkāṃ vaṭīṃ kuryānmahadagnigatāṃ dhamet | [RRĀ, V.kh., 6 94.2]
taṃ khāṭhaṃ śodhayetpaścāt śvetaṭaṅkaṇakācakaiḥ | [RRĀ, V.kh., 6 95.1]
śodhayeddhamanenaiva khoṭo bhavati nirmalaḥ | [RRĀ, V.kh., 6 95.2]
taṃ khoṭaṃ kuṭilaṃ gandhaṃ pratikarṣaṃ pralepayet | [RRĀ, V.kh., 6 96.1]
andhamūṣāgataṃ dhāmyaṃ yāvatkhoṭāvaśeṣitam | [RRĀ, V.kh., 6 96.2]
anena kramayogena vaṅgaṃ nirvāpya ṣaḍguṇam | [RRĀ, V.kh., 6 97.1]
tato gandhaṃ ca nāgaṃ ca vāhayet ṣaḍguṇaṃ punaḥ | [RRĀ, V.kh., 6 97.2]
śulbacūrṇaṃ palaikaṃ tu siddhacūrṇena saṃyutam | [RRĀ, V.kh., 6 98.1]
ruddhvā taṃ ca dhamet khoṭaṃ gaṃdhakaṃ tena mardayet | [RRĀ, V.kh., 6 98.2]
ruddhvā gajapuṭe pacyādevaṃ vārāṃścaturdaśa | [RRĀ, V.kh., 6 99.1]
anena pūrvavatkhoṭaṃ drāvitaṃ yojayecchanaiḥ | [RRĀ, V.kh., 6 99.2]
yāvatkuṅkumavarṇaṃ syāttāvadrañjyaṃ kṣipankṣipan | [RRĀ, V.kh., 6 100.1]
tataḥ svarṇaṃ ca gandhaṃ ca khoṭaṃ tulyaṃ pṛthakpṛthak | [RRĀ, V.kh., 6 100.2]
tato ruddhvā dhamettīvraṃ yāvatkhoṭāvaśeṣitam | [RRĀ, V.kh., 6 101.1]
ityevaṃ triguṇaṃ vāhyaṃ svarṇaṃ gandhakasaṃyutam | [RRĀ, V.kh., 6 101.2]
punaḥ svarṇena tulyena samāvartaṃ tu kārayet | [RRĀ, V.kh., 6 102.1]
punardviguṇahemnā tu triguṇena tataḥ punaḥ | [RRĀ, V.kh., 6 102.2]
tridhaiva sāritaḥ sūtaḥ sahasrāṃśena vidhyate | [RRĀ, V.kh., 6 103.1]
drutaṃ śulbaṃ na saṃdeho divyaṃ bhavati kāñcanam | [RRĀ, V.kh., 6 103.2]
pūrvaṃ yacchodhitaṃ khoṭam āvartyaṃ svarṇatulyakam | [RRĀ, V.kh., 6 104.1]
sūkṣmacūrṇaṃ tataḥ kṛtvā triguṇe śuddhapārade | [RRĀ, V.kh., 6 104.2]
dattvā nirudhya mūṣāyāṃ svedayenmṛduvahninā | [RRĀ, V.kh., 6 105.1]
tasyaiva dravate garbhe tāvatsvedyaṃ prayatnataḥ | [RRĀ, V.kh., 6 105.2]
athavā dolikāyantre svedayed drutasūtakam | [RRĀ, V.kh., 6 106.1]
anena śatamāṃśena sitaṃ svarṇaṃ vilepayet | [RRĀ, V.kh., 6 106.2]
tridinaṃ dolikāyantre arkapatraiśca veṣṭitam | [RRĀ, V.kh., 6 107.1]
kāñjikaiḥ svedayettaṃ tu andhamūṣāgataṃ dhamet | [RRĀ, V.kh., 6 107.2]
svarṇaṃ bhavati rūpāḍhyaṃ ṣaḍvarṇotkarṣaṇaṃ param | [RRĀ, V.kh., 6 108.1]
śodhitaṃ sūtakhoṭaṃ ca bhāgamekaṃ samāharet | [RRĀ, V.kh., 6 108.2]
svarṇaṃ ṣoḍaśabhāgaṃ syādandhamūṣāgataṃ dhamet | [RRĀ, V.kh., 6 109.1]
pūrvavatkramayogena vedhayedrasagarbhakaḥ | [RRĀ, V.kh., 6 109.2]
tenaiva śatamāṃśena ṣaḍvarṇaṃ pūrvavadbhavet | [RRĀ, V.kh., 6 110.1]
arkakṣīreṇa dhānyābhraṃ yāmaṃ piṣṭvā tathāndhrayet | [RRĀ, V.kh., 6 110.2]
kapotākhye puṭe pacyātpunarmardyaṃ punaḥ pacet | [RRĀ, V.kh., 6 111.1]
evaṃ viṃśapuṭaiḥ pakvaṃ tadabhraṃ ṣoḍaśāṃśakam | [RRĀ, V.kh., 6 111.2]
śuddhasūte pradātavyaṃ pakvamūṣodareṇa tat | [RRĀ, V.kh., 6 112.1]
arkapatradravaiḥ pūrvaṃ ruddhvā svedyaṃ dinatrayam | [RRĀ, V.kh., 6 112.2]
tuṣāgninā prayatnena samuddhṛtyātha nikṣipet | [RRĀ, V.kh., 6 113.1]
tasminnabhraṃ dravaṃ caiva dattvā tadvatpacet tryaham | [RRĀ, V.kh., 6 113.2]
ityevaṃ jārayetsūte yāvattulyābhrakaṃ bhavet | [RRĀ, V.kh., 6 114.1]
tilaparṇīrasenaiva tatsūtaṃ cābhrakaṃ punaḥ | [RRĀ, V.kh., 6 114.2]
mardayettaptakhalve tu yāvadbhavati golakaḥ | [RRĀ, V.kh., 6 115.1]
pṛthaksūtena tulyena gandhapiṣṭīṃ tu kārayet | [RRĀ, V.kh., 6 115.2]
stambhitā gandhapiṣṭī yā gandhajāraṇavarjitā | [RRĀ, V.kh., 6 116.1]
tatpiṣṭī svarṇapiṣṭī ca rasābhraṃ golakaṃ tathā | [RRĀ, V.kh., 6 116.2]
samāṃśaṃ tritayaṃ mardyaṃ dravaiḥ kārpāsajairdinam | [RRĀ, V.kh., 6 117.1]
tadgolaṃ vartulaṃ kṛtvā vastre baddhvātha śoṣayet | [RRĀ, V.kh., 6 117.2]
pācayed gandhatailaṃ tu yāvatkuṅkumasaṃnibham | [RRĀ, V.kh., 6 118.1]
saṃjātaṃ tatsamuddhṛtya piṣṭvā nirguṇḍijairdravaiḥ | [RRĀ, V.kh., 6 118.2]
tenaiva cāṣṭamāṃśena nāgapatrāṇi lepayet | [RRĀ, V.kh., 6 119.1]
piṣṭvā kārpāsapatrāṇi tatkalkena ca lepayet | [RRĀ, V.kh., 6 119.2]
nāgapatrāṇi ruddhvātha bhūdharākhye puṭe pacet | [RRĀ, V.kh., 6 120.1]
samuddhṛtya punarlepyamaṣṭamāṃśena tena vai | [RRĀ, V.kh., 6 120.2]
kārpāsapatrakalkena liptvā ruddhvā puṭe pacet | [RRĀ, V.kh., 6 121.1]
ūrdhvādhaḥ parivartena ahorātrātsamuddharet | [RRĀ, V.kh., 6 121.2]
aṣṭamāṃśaṃ punardattvā pūrvakalkaṃ ca mardayet | [RRĀ, V.kh., 6 122.1]
dinaṃ nirguṇḍijairdrāvaistadgolaṃ lepayedbahiḥ | [RRĀ, V.kh., 6 122.2]
kārpāsapatrakalkena ruddhvā gajapuṭe pacet | [RRĀ, V.kh., 6 123.1]
evaṃ punaḥ punaḥ kuryānmardanaṃ puṭapācanam | [RRĀ, V.kh., 6 123.2]
mriyate kuṅkumābhaṃ tannāgaṃ daśapuṭaiḥ kramāt | [RRĀ, V.kh., 6 124.1]
anena cāṣṭamāṃśena drutaṃ śulbaṃ tu vedhayet | [RRĀ, V.kh., 6 124.2]
tena śulbena tāraṃ tu aṣṭamāṃśena vedhayet | [RRĀ, V.kh., 6 125.1]
jāyate kanakaṃ śulbaṃ devābharaṇamuttamam | [RRĀ, V.kh., 6 125.2]
nāgarañjanamidaṃ viśeṣataḥ śulbasūtaravicandravedhanam | [RRĀ, V.kh., 6 125.3]
dharmakāmasukhabhājanair janaiḥ sādhyatām akhilalokarakṣaṇe | [RRĀ, V.kh., 6 125.4]
{RRĀ, V.kh., 7}
dhātusattvayutapiṣṭikākramastambhanaṃ ca nigaḍena lepanam | [RRĀ, V.kh., 7 1.1]
khoṭabandhakṛtavidrutiṃ tathā vedhayuktirakhilā nigadyate | [RRĀ, V.kh., 7 1.2]
divyauṣadhadravair mardyaṃ taptakhalve dinatrayam | [RRĀ, V.kh., 7 2.1]
śuddhaṃ sūtaṃ tato gharme śoṣyaṃ svacchaṃ samāharet | [RRĀ, V.kh., 7 2.2]
svarṇanāgārkakāntaṃ ca tīkṣṇaṃ vaṅgaṃ ca rūpyakam | [RRĀ, V.kh., 7 3.1]
yatheṣṭaikaṃ vicūrṇyādau vyomasattvam athāpi vā | [RRĀ, V.kh., 7 3.2]
pūrvasūtena saṃtulyaṃ yāmamamlena mardayet | [RRĀ, V.kh., 7 4.1]
mahārasāṣṭakādekaṃ sūtatulyaṃ vinikṣipet | [RRĀ, V.kh., 7 4.2]
divyauṣadhīdravaireva yāmātsvinnātape khare | [RRĀ, V.kh., 7 5.1]
mardayetkhalvake gāḍhaṃ tadgolaṃ vastraveṣṭitam | [RRĀ, V.kh., 7 5.2]
gandhataile dinaṃ pacyāttato vastrātsamuddharet | [RRĀ, V.kh., 7 6.1]
piṣṭigolamidaṃ khyātaṃ tathānyamatamucyate | [RRĀ, V.kh., 7 6.2]
pūrvaṃ yanmarditaṃ sūtaṃ tasya bhāgatrayaṃ bhavet | [RRĀ, V.kh., 7 7.1]
nāgadvayaṃ yatheṣṭaikaṃ tasminnāgaṃ vinikṣipet | [RRĀ, V.kh., 7 7.2]
vaikrāntaṃ kuṇḍagolaṃ ca divyauṣadhidravaṃ tathā | [RRĀ, V.kh., 7 8.1]
mardyaṃ yāmatrayaṃ khalve chāyāśuṣkaṃ tu golakam | [RRĀ, V.kh., 7 8.2]
kṛtvātha bandhayedvastre gandhataile dinaṃ pacet | [RRĀ, V.kh., 7 9.1]
vastramadhyātsamuddhṛtya piṣṭigolamidaṃ bhavet | [RRĀ, V.kh., 7 9.2]
athāsya piṣṭigolasya nigaḍaḥ procyate śubhaḥ | [RRĀ, V.kh., 7 10.1]
gugguluṃ brahmabījāni taistulyaṃ caiva saindhavam | [RRĀ, V.kh., 7 10.2]
snuhyarkapayasā mardyaṃ nigaḍo'yaṃ mahottamaḥ | [RRĀ, V.kh., 7 11.1]
pālāśaṃ kokilākṣasya bījāni saindhavaṃ tathā | [RRĀ, V.kh., 7 11.2]
unmattanīlijair drāvairmardyaḥ syānnigaḍottamaḥ | [RRĀ, V.kh., 7 12.1]
abhrakaṃ saindhavaṃ tāpyaṃ vālūmṛllohakiṭṭakam | [RRĀ, V.kh., 7 12.2]
snuhyarkapayasā piṣṭaṃ yāmānte nigaḍo bhavet | [RRĀ, V.kh., 7 12.3]
vākucībrahmadhattūrabījāni cāmlavetasam | [RRĀ, V.kh., 7 13]
kākaviṭkadalīkandatālagandhamanaḥśilā | [RRĀ, V.kh., 7 14.1]
gugguluṃ pañcaloṇāni gojihvā kokilākṣakam | [RRĀ, V.kh., 7 14.2]
tiktakośātakī nīlī viṣamuṣṭīndravāruṇī | [RRĀ, V.kh., 7 15.1]
jīradvayaṃ karkaṭāsthi strīrajomūtramiśritam | [RRĀ, V.kh., 7 15.2]
snuhyarkakṣīratailaiśca mardyaṃ yāmadvayaṃ dṛḍham | [RRĀ, V.kh., 7 16.1]
vyastaṃ vātha samastaṃ vā nigaḍo'yaṃ mahottamaḥ | [RRĀ, V.kh., 7 16.2]
eteṣvekena tadgolaṃ lepyamaṅgulamātrakam | [RRĀ, V.kh., 7 16.3]
mūṣāyāṃ bilvamātrāyāṃ loṇaṃ kiṃcidadhaḥ kṣipet | [RRĀ, V.kh., 7 17]
liptaṃ golaṃ kṣipet tasyām ūrdhvaṃ loṇaṃ ca dāpayet | [RRĀ, V.kh., 7 18.1]
ruddhvā mṛllavaṇaiḥ sandhiṃ sarvato dagdhaśaṅkhakaiḥ | [RRĀ, V.kh., 7 18.2]
mūṣālepaḥ prakartavyaḥ chāyāśuṣkaṃ tu kārayet | [RRĀ, V.kh., 7 19.1]
karīṣāgnau divārātrau trirātraṃ vā tuṣāgninā | [RRĀ, V.kh., 7 19.2]
mṛdunā svedayetpaścātsamuddhṛtyātha lepayet | [RRĀ, V.kh., 7 20.1]
samyaṅnigaḍakalkena pūrvamūṣāṃ nirodhayet | [RRĀ, V.kh., 7 20.2]
ūrdhvādho lavaṇaṃ dattvā ruddhvā lepyā ca pūrvavat | [RRĀ, V.kh., 7 21.1]
chāyāśuṣkaṃ dhamedgāḍhaṃ raso bhavati khoṭatām | [RRĀ, V.kh., 7 21.2]
sauvīraṃ ṭaṅkaṇaṃ kācaṃ dattvā dattvā dhamed dṛḍham | [RRĀ, V.kh., 7 22.1]
tacchuddhaṃ jāyate khoṭam abhīkṣṇaṃ nātra saṃśayaḥ | [RRĀ, V.kh., 7 22.2]
ityevaṃ sarvasattvaiśca piṣṭikāṃ kārayetpṛthak | [RRĀ, V.kh., 7 23.1]
pūrvavatkramayogena khoṭo bhavati tadrasaḥ | [RRĀ, V.kh., 7 23.2]
bhāgadvayaṃ suvarṇasya tribhāgaṃ pāradasya ca | [RRĀ, V.kh., 7 24.1]
pūrvavatkārayetpiṣṭīṃ tadvatkhoṭaṃ ca śodhayet | [RRĀ, V.kh., 7 24.2]
ityevaṃ piṣṭikhoṭāni kṛtvā sarvatra yojayet | [RRĀ, V.kh., 7 25.1]
tatkhoṭaṃ svarṇasaṃtulyaṃ samāvartaṃ tu kārayet | [RRĀ, V.kh., 7 25.2]
mākṣikaṃ kāntapāṣāṇaṃ śilāgandhaṃ samaṃ samam | [RRĀ, V.kh., 7 25.3]
bhūnāgairmardayedyāmaṃ caṇamātravaṭīkṛtam | [RRĀ, V.kh., 7 26.1]
eṣā viḍavaṭī khyātā yojyā sarvatra jāraṇe | [RRĀ, V.kh., 7 26.2]
ekaikaṃ vāhayetsūte dhāmyamāne punaḥ punaḥ | [RRĀ, V.kh., 7 27.1]
evaṃ daśaguṇaṃ hema jārayettatkrameṇa tu | [RRĀ, V.kh., 7 27.2]
prakāśamūṣāgarbhe tu grasate vaḍavānalaḥ | [RRĀ, V.kh., 7 28.1]
mākṣikaṃ daradaṃ gandhaṃ rājāvartaṃ pravālakam | [RRĀ, V.kh., 7 28.2]
śilā tutthaṃ ca kaṅkuṣṭhaṃ samaṃ cūrṇaṃ prakalpayet | [RRĀ, V.kh., 7 28.3]
vargābhyāṃ pītaraktābhyāṃ kaṅguṇītailakaiḥ saha | [RRĀ, V.kh., 7 29.1]
bhāvayeddivasānpañca sūryatāpe punaḥ punaḥ | [RRĀ, V.kh., 7 29.2]
jāritaṃ sūtakhoṭaṃ tu kalkenānena saṃyutam | [RRĀ, V.kh., 7 30.1]
vālukāhaṇḍimadhyasthaṃ śrāvasaṃpuṭamadhyagam | [RRĀ, V.kh., 7 30.2]
tridinaṃ pācayeccullyāṃ kalkaṃ deyaṃ punaḥ punaḥ | [RRĀ, V.kh., 7 31.1]
rañjito jāyate sūtaḥ śatavedhī na saṃśayaḥ | [RRĀ, V.kh., 7 31.2]
tāre tāmre bhujaṅge vā candrārke vātha yojayet | [RRĀ, V.kh., 7 32.1]
jāyate kanakaṃ divyaṃ jāmbūnadasamaprabham | [RRĀ, V.kh., 7 32.2]
piṣṭikhoṭaṃ sūkṣmacūrṇaṃ strīpuṣpeṇa tu bhāvayet | [RRĀ, V.kh., 7 33.1]
dinatrayaṃ khare gharme śuktau vā nālikeraje | [RRĀ, V.kh., 7 33.2]
mīnākṣī kadalīkandaṃ śvetā raktā punarnavā | [RRĀ, V.kh., 7 34.1]
śilājatu sasindhūtthaṃ nārīpuṣpeṇa mardayet | [RRĀ, V.kh., 7 34.2]
pūrvavadbhāvitaṃ khoṭaṃ tasminpiṇḍe vinikṣipet | [RRĀ, V.kh., 7 35.1]
pūrvavadbhāvitaṃ khoṭaṃ tasminpiṇḍaṃ vinikṣipet | [RRĀ, V.kh., 7 35.2]
mukhaṃ tatpiṇḍakalkena ruddhvā piṇḍaṃ ca bandhayet | [RRĀ, V.kh., 7 36.1]
bhūrjapattraṃ tryahaṃ pacyāddolāyantre sakāñjike | [RRĀ, V.kh., 7 36.2]
drutaṃ sūtaṃ bhavetsākṣātpunastasmiṃśca dāpayet | [RRĀ, V.kh., 7 37.1]
pūrvavadbhāvitaṃ khoṭaṃ khoṭapādaṃ punaḥ punaḥ | [RRĀ, V.kh., 7 37.2]
nikṣipetpūrvapiṇḍe tu tadvatpacyāddinatrayam | [RRĀ, V.kh., 7 38.1]
evaṃ punaḥ punardeyaṃ piṣṭiṃ khoṭaṃ subhāvitam | [RRĀ, V.kh., 7 38.2]
āroṭasya samaṃ yāvattāvad deyaṃ drutaṃ bhavet | [RRĀ, V.kh., 7 39.1]
ārdrakaṃ mūlakaṃ śuṇṭhī laśunaṃ hiṅgumākṣikam | [RRĀ, V.kh., 7 39.2]
trikṣāraṃ pañcalavaṇaṃ kāṅkṣī kāsīsagandhakam | [RRĀ, V.kh., 7 40.1]
amlavargeṇa saṃyuktaṃ mardyaṃ piṇḍaṃ tu kalpayet | [RRĀ, V.kh., 7 40.2]
tasmin piṇḍe yathā pūrvaṃ drutaṃ sūtaṃ tu kārayet | [RRĀ, V.kh., 7 41.1]
mārjārī ceśvarī guñjā kukkuṭī kṣīrakandakam | [RRĀ, V.kh., 7 41.2]
eteṣāṃ piṇḍamadhye tu pūrvavadbhāvayedrasam | [RRĀ, V.kh., 7 42.1]
drutasūtamidaṃ khyātaṃ sarvakarmasu yojayet | [RRĀ, V.kh., 7 42.2]
drutasūtasya bhāgau dvāvekaṃ kṛṣṇābhrasattvakam | [RRĀ, V.kh., 7 43.1]
bhāgaṃ rasakasattvasya kṛṣṇonmattadravairdinam | [RRĀ, V.kh., 7 43.2]
marditaṃ kārayedgolaṃ golapādaṃ mṛtaṃ pavim | [RRĀ, V.kh., 7 44.1]
dattvātha mardayedyāmaṃ sarvamunmattavāriṇā | [RRĀ, V.kh., 7 44.2]
ruddhvātha bhūdhare pacyātpuṭaikena samuddharet | [RRĀ, V.kh., 7 45.1]
pūrvāṃśaṃ drutasūtaṃ tu taṃ dattvā mardayetpunaḥ | [RRĀ, V.kh., 7 45.2]
dhattūrotthadravairyāmaṃ tadvatpacyācca bhūdhare | [RRĀ, V.kh., 7 46.1]
ityevaṃ saptavārāṇi sūtaṃ dattvā punaḥ punaḥ | [RRĀ, V.kh., 7 46.2]
bhūdhare pācayedyantre bhasmībhavati tadrasaḥ | [RRĀ, V.kh., 7 47.1]
tenaiva śatabhāgena kṣaudreṇa saha peṣayet | [RRĀ, V.kh., 7 47.2]
candrārkajātapatrāṇi andhamūṣāgataṃ dhamet | [RRĀ, V.kh., 7 48.1]
svarṇaṃ bhavati rūpāḍhyaṃ jāmbūnadasamaprabham | [RRĀ, V.kh., 7 48.2]
tadbhasma gandhakaṃ tulyamandhamūṣāgataṃ dhamet | [RRĀ, V.kh., 7 49.1]
vedhyaṃ tena śatāṃśena nāgaṃ bhavati kāñcanam | [RRĀ, V.kh., 7 49.2]
rasakābhrakayoḥ sattvaṃ drutaṃ sattvaṃ samaṃ samam | [RRĀ, V.kh., 7 50.1]
trayāṇāṃ palamekaṃ tu siddhacūrṇena saṃyutam | [RRĀ, V.kh., 7 50.2]
mardyamunmattakadrāvairdinaikaṃ cāndhitaṃ dhamet | [RRĀ, V.kh., 7 51.1]
tatkhoṭaṃ cūrṇitaṃ mardyaṃ mātuluṅgāmlagandhakaiḥ | [RRĀ, V.kh., 7 51.2]
ruddhvā gajapuṭe pacyādevaṃ vārāṃstrayodaśa | [RRĀ, V.kh., 7 52.1]
mardyaṃ mardyaṃ pacedruddhvā āraṇyotpalakaiḥ kramāt | [RRĀ, V.kh., 7 52.2]
candrārkaśatabhāgena madhunāktena tena vai | [RRĀ, V.kh., 7 53.1]
liptvā ruddhvā dhamedgāḍhaṃ svarṇaṃ bhavati śobhanam | [RRĀ, V.kh., 7 53.2]
rasakābhrakayoḥ sattvaṃ drutasūtaṃ ca ṭaṅkaṇam | [RRĀ, V.kh., 7 54.1]
sarvametatsamaṃ mardya kṛṣṇonmattadravair dinam | [RRĀ, V.kh., 7 54.2]
chāyāśuṣkāṃ vaṭīṃ kṛtvā mahadagnigatāṃ dhamet | [RRĀ, V.kh., 7 55.1]
tatkhoṭaṃ śodhayetpaścāt sitakācena ṭaṅkaṇaiḥ | [RRĀ, V.kh., 7 55.2]
svarṇena ca samāvartya samena jārayettataḥ | [RRĀ, V.kh., 7 56.1]
pūrvā viḍavaṭī yā tu tāmekaikāṃ pradāpayet | [RRĀ, V.kh., 7 56.2]
dhamanprakaṭamūṣāyāṃ yāvatsūtāvaśeṣitam | [RRĀ, V.kh., 7 57.1]
tataḥ śuddhasuvarṇena sārayetsāraṇātrayam | [RRĀ, V.kh., 7 57.2]
vedhyaṃ tena śatāṃśena śulvaṃ bhavati kāñcanam | [RRĀ, V.kh., 7 58.1]
bhāgaikaṃ drutasūtasya sāraṇāyantrake kṣipet | [RRĀ, V.kh., 7 58.2]
tasmāccaturguṇaṃ nāgaṃ śuddhaṃ taddrāvitaṃ pṛthak | [RRĀ, V.kh., 7 59.1]
tasminyantre vinikṣipya jātaṃ khoṭaṃ samāharet | [RRĀ, V.kh., 7 59.2]
tattulyaṃ mākṣikaṃ śuddhamekīkṛtya vimardayet | [RRĀ, V.kh., 7 60.1]
dinaṃ dhattūrajair drāvairmṛdbhāṇḍe pācayettataḥ | [RRĀ, V.kh., 7 60.2]
yāvatkuṅkumavarṇaṃ syāt tāvaccullyāṃ samuddharet | [RRĀ, V.kh., 7 61.1]
etasyaiva palaikaṃ tu siddhacūrṇena saṃyutam | [RRĀ, V.kh., 7 61.2]
ruddhvā dhmāte bhavetkhoṭaṃ madhvamlairmardayeddinam | [RRĀ, V.kh., 7 62.1]
āraṇyotpalakaireva ruddhvā madhupuṭaiḥ pacet | [RRĀ, V.kh., 7 62.2]
anena madhuyuktena tārapatrāṇi lepayet | [RRĀ, V.kh., 7 63.1]
ruddhvā dhāmyaṃ punarlepyaṃ tribhirvāraistu kāñcanam | [RRĀ, V.kh., 7 63.2]
jāyate divyarūpāḍhyaṃ satyaṃ śaṃkarabhāṣitam | [RRĀ, V.kh., 7 64.1]
mākṣikasya tvabhāve tu vaikrāntaṃ vātra yojayet | [RRĀ, V.kh., 7 64.2]
drutasūtaṃ hiṅgulaṃ ca kaṅkuṣṭhaṃ gandhakaṃ śilā | [RRĀ, V.kh., 7 65.1]
ekadvitricatuḥpañcapalāni kramato bhavet | [RRĀ, V.kh., 7 65.2]
gopittena tu tatsarvaṃ mardyaṃ yāmacatuṣṭayam | [RRĀ, V.kh., 7 66.1]
śuddhāni nāgapatrāṇi samamānena lepayet | [RRĀ, V.kh., 7 66.2]
ruddhvā gajapuṭe pacyātsamuddhṛtyātha mardayet | [RRĀ, V.kh., 7 67.1]
samena pūrvakalkena ruddhvā tadvatpuṭe pacet | [RRĀ, V.kh., 7 67.2]
evaṃ śatapuṭaiḥ pakvo mriyate pannago dhruvam | [RRĀ, V.kh., 7 68.1]
anena śatabhāgena tāravedhāttu kāñcanam | [RRĀ, V.kh., 7 68.2]
tena vā mṛtanāgena hyamlapiṣṭena lepayet | [RRĀ, V.kh., 7 69.1]
samāṃśaṃ svarṇapatraṃ tu ruddhvā gajapuṭe pacet | [RRĀ, V.kh., 7 69.2]
nāgaṃ punaḥ punardeyamevaṃ deyaṃ puṭatrayam | [RRĀ, V.kh., 7 70.1]
anena mṛtahemnā tu drutaṃ tāraṃ tu vedhayet | [RRĀ, V.kh., 7 70.2]
sahasrāṃśena tatsiddhaṃ divyaṃ bhavati kāṃcanam | [RRĀ, V.kh., 7 71]
dravais tumbaruvallyāstu dhānyābhraṃ saptadhātape | [RRĀ, V.kh., 7 72.1]
bhāvayet khoṭayet paścāt karṣaike drutasūtake | [RRĀ, V.kh., 7 72.2]
māṣamātraṃ kṣipedetattaptakhalve vimardayet | [RRĀ, V.kh., 7 73.1]
gostanākāramūṣāyāṃ kṣiptvā mṛdvagninā pacet | [RRĀ, V.kh., 7 73.2]
vālukāyantramadhye tu jīrṇe vāpaṃ punaḥ kṣipet | [RRĀ, V.kh., 7 73.3]
ityevaṃ jārayettulyaṃ khoṭabaddho bhavedrasaḥ | [RRĀ, V.kh., 7 73.4]
asya baddhasya māṣaikaṃ māṣārdhaṃ śuddhahāṭakam | [RRĀ, V.kh., 7 74.1]
śuddhasūtasya māṣārdhaṃ sarvamekatra mardayet | [RRĀ, V.kh., 7 74.2]
tridinaṃ mātuluṅgāmlair etatkalkena lepayet | [RRĀ, V.kh., 7 75.1]
karṣaikaṃ nāgapatrāṇi vṛścikālyāstathā dravaiḥ | [RRĀ, V.kh., 7 75.2]
liptvā tat pātanāyantre pācayeddivasatrayam | [RRĀ, V.kh., 7 76.1]
piṣṭvā dināvadhi | [RRĀ, V.kh., 7 76.2]
anena tārapatrāṇi karṣamekaṃ pralepayet | [RRĀ, V.kh., 7 77.1]
pūrvavat pātanāyantre pācayeddivasatrayam | [RRĀ, V.kh., 7 77.2]
anenaiva drutaṃ śulbaṃ sahasrāṃśena vedhayet | [RRĀ, V.kh., 7 78.1]
jāyate kanakaṃ divyaṃ devābharaṇabhūṣaṇam | [RRĀ, V.kh., 7 78.2]
kṣīreṇottaravāruṇyās tridinaṃ śuddhapāradam | [RRĀ, V.kh., 7 79.1]
mardayettaptakhalve va taṃ [... au5 Zeichenjh] | [RRĀ, V.kh., 7 79.2]
karīṣāgnau divārātrau tridinaṃ vā tuṣāgninā | [RRĀ, V.kh., 7 80.1]
samuddhṛtya punarmardyaṃ tadvadruddhvātha pācayet | [RRĀ, V.kh., 7 80.2]
tadvanmardyaṃ punaḥ pācyaṃ mriyate pāṇḍuro rasaḥ | [RRĀ, V.kh., 7 81.1]
ārdrakaṃ tuvarī sindhukaṅguṇītailakaṃ madhu | [RRĀ, V.kh., 7 81.2]
amlavetasametaistu tadrasaṃ mardayeddinam | [RRĀ, V.kh., 7 82.1]
golakaṃ bandhayedvastre dolāyantre tryahaṃ pacet | [RRĀ, V.kh., 7 82.2]
kaṅguṇītailamadhye tu baddho bhavati tadrasaḥ | [RRĀ, V.kh., 7 83.1]
tadrasaṃ hāṭakaṃ nāgaṃ samaṃ ruddhvā dhamed dṛḍham | [RRĀ, V.kh., 7 83.2]
tatkhoṭaṃ sūkṣmacūrṇaṃ tu cūrṇāṃśaṃ drutasūtakam | [RRĀ, V.kh., 7 84.1]
amlairmardyaṃ bhavedgolaṃ kāñjikaiḥ svedayeddinam | [RRĀ, V.kh., 7 84.2]
gaṃdhakasya trayo bhāgā gaṃdhatulyaṃ suvarcalam | [RRĀ, V.kh., 7 85.1]
kṛṣṇābhrakaṃ tu bhāgaikaṃ sarvaṃ stanyena peṣayet | [RRĀ, V.kh., 7 85.2]
anena lepitaṃ golam aṃdhamūṣāgataṃ dhamet | [RRĀ, V.kh., 7 86.1]
yāvat sūtāvaśeṣaṃ syāttāvaddhāmyaṃ punaḥ punaḥ | [RRĀ, V.kh., 7 86.2]
pūrvacūrṇaṃ punardattvā tadvajjāryaṃ krameṇa tu | [RRĀ, V.kh., 7 87.1]
ityevaṃ hāṭakaṃ yāvajjāritaṃ triguṇaṃ bhavet | [RRĀ, V.kh., 7 87.2]
svarṇena ca samāvartya sāraṇātrayasāritam | [RRĀ, V.kh., 7 88.1]
candrārkaṃ vedhayettena śatāṃśāt kāṃcanaṃ bhavet | [RRĀ, V.kh., 7 88.2]
piṣṭīkhoṭasamaṃ svarṇaṃ svarṇatulyaṃ ca pannagam | [RRĀ, V.kh., 7 89.1]
kāntalohaṃ vyomasattvam ekaikaṃ pannagārdhakam | [RRĀ, V.kh., 7 89.2]
ekīkṛtya dhamettāvadyāvatsvarṇāvaśeṣitam | [RRĀ, V.kh., 7 90.1]
dattvā viḍavaṭīṃ caiva sārayetsāraṇātrayam | [RRĀ, V.kh., 7 90.2]
śatāṃśena hyanenaiva śulbaṃ bhavati kāñcanam | [RRĀ, V.kh., 7 91.1]
suvarṇaṃ rajataṃ tāmraṃ kāntaṃ tīkṣṇaṃ ca mākṣikam | [RRĀ, V.kh., 7 91.2]
kṛṣṇābhrakasya sattvaṃ ca samaṃ ruddhvā dhamed dṛḍham | [RRĀ, V.kh., 7 91.3]
tatkhoṭaṃ sūkṣmacūrṇaṃ tu pādāṃśaṃ drutapāradam | [RRĀ, V.kh., 7 92.1]
dattvātha mardayedamlairyāvadbhavati golakam | [RRĀ, V.kh., 7 92.2]
golakasya caturbhāgā bhāgaikaṃ mṛtavajrakam | [RRĀ, V.kh., 7 93.1]
mardayettaptakhalve tu dinaikaṃ kanyakādravaiḥ | [RRĀ, V.kh., 7 93.2]
ruddhvātha bhūdhare pacyāddinānte tu samuddharet | [RRĀ, V.kh., 7 94.1]
tanmadhye drutasūtaṃ ca punaḥ kanyāsu mardayet | [RRĀ, V.kh., 7 94.2]
pūrvavad bhūdhare pacyādevaṃ deyaṃ tu saptadhā | [RRĀ, V.kh., 7 95.1]
drutasūtaṃ krameṇaiva mardanaṃ ca puṭaṃ tathā | [RRĀ, V.kh., 7 95.2]
tadbhasma gaṃdhatulyaṃ ca hyaṃdhamūṣāgataṃ dhamet | [RRĀ, V.kh., 7 96.1]
jāyate khoṭabaddhaṃ tu rañjanaṃ cāsya kathyate | [RRĀ, V.kh., 7 96.2]
kṛṣṇābhrasattvaṃ vaṅgaṃ ca dvaṃdvaṃ melāpayed drutam | [RRĀ, V.kh., 7 97.1]
tulyāṃśamaṃdhamūṣāyāṃ dhmātaṃ khoṭaṃ bhavettu tat | [RRĀ, V.kh., 7 97.2]
tatkhoṭaṃ palamekaṃ tu siddhacūrṇena saṃyutam | [RRĀ, V.kh., 7 98.1]
mardayed gaṃdhakāmlena ruddhvā gajapuṭe pacet | [RRĀ, V.kh., 7 98.2]
punarmardyaṃ punaḥ pācyam evaṃ vārāṃścaturdaśa | [RRĀ, V.kh., 7 99.1]
anena pūrvakhoṭe tu drāvitaṃ rañjayet kramāt | [RRĀ, V.kh., 7 99.2]
rañjayecchatavārāṇi bhavetkuṃkumasannibham | [RRĀ, V.kh., 7 100.1]
suvarṇena samāvartya sārayetsāraṇātrayam | [RRĀ, V.kh., 7 100.2]
sahasrāṃśena tenaiva tārāriṣṭaṃ ca vedhayet | [RRĀ, V.kh., 7 101.1]
candrārkaṃ tāpyaśulbaṃ tu divyaṃ bhavati kāṃcanam | [RRĀ, V.kh., 7 101.2]
tīkṣṇaṃ śulbaṃ samaṃ cūrṇya vajramūṣāndhitaṃ dhamet | [RRĀ, V.kh., 7 102.1]
tatkhoṭaṃ palamekaṃ tu siddhacūrṇena saṃyutam | [RRĀ, V.kh., 7 102.2]
mardayed gaṃdhakāmlena ruddhvā gajapuṭe pacet | [RRĀ, V.kh., 7 103.1]
punarmardyaṃ punaḥ pācyamevaṃ vārāṃścaturdaśa | [RRĀ, V.kh., 7 103.2]
taddeyaṃ drāvite svarṇe śatavāraṃ punaḥ punaḥ | [RRĀ, V.kh., 7 104.1]
pakvabījaṃ bhavettattu drutasūte samaṃ dinam | [RRĀ, V.kh., 7 104.2]
mardayedamlayogena tasya bhāgacatuṣṭayam | [RRĀ, V.kh., 7 105.1]
evaṃ vajrasya bhāgaikaṃ taptakhalve dināvadhi | [RRĀ, V.kh., 7 105.2]
mardayet kanyakādrāvaistadruddhvā bhūdhare pacet | [RRĀ, V.kh., 7 106.1]
drutasūtaṃ punastulyaṃ dattvā mardyaṃ puṭe tataḥ | [RRĀ, V.kh., 7 106.2]
ityevaṃ saptadhā deyaṃ drutasūtaṃ puṭāntakam | [RRĀ, V.kh., 7 107.1]
tatastaṃ mardayed amlai ruddhvā mūṣāṃ puṭettathā | [RRĀ, V.kh., 7 107.2]
punarmardyaṃ punaḥ pācyaṃ ṣaṣṭyādhikaśatatrayam | [RRĀ, V.kh., 7 108.1]
puṭaṃ deyaṃ prayatnena jāyate sindūraprabham | [RRĀ, V.kh., 7 108.2]
sahasrāṃśena nāgasya drutasya rajatasya ca | [RRĀ, V.kh., 7 109.1]
deyo vedho bhavetsvarṇaṃ divyābharaṇamuttamam | [RRĀ, V.kh., 7 109.2]
gaṃdhakaṃ sūkṣmacūrṇaṃ tu caṇakāmlena bhāvayet | [RRĀ, V.kh., 7 110.1]
śatavāraṃ prayatnena strīpuṣpeṇa tu saptadhā | [RRĀ, V.kh., 7 110.2]
drutapāradamadhye tu kiṃcitkarpūrasaṃyutam | [RRĀ, V.kh., 7 111.1]
gaṃdhakaṃ dāpayed gharme vāpayettāmrakhalvake | [RRĀ, V.kh., 7 111.2]
karpūraṃ gaṃdhakaṃ caiva kiṃcitkiṃcitpunaḥ punaḥ | [RRĀ, V.kh., 7 112.1]
trisaptāhaṃ pradātavyaṃ jāyate gandhapiṣṭikā | [RRĀ, V.kh., 7 112.2]
kaṭukośātakībījaṃ cāṇḍālīkandasaṃyutam | [RRĀ, V.kh., 7 113.1]
stanyena peṣitaṃ tulyaṃ piṣṭīṃ tena pralepayet | [RRĀ, V.kh., 7 113.2]
bāhye tu mṛttikā lepyā sarvato'ṅgulamātrakam | [RRĀ, V.kh., 7 114.1]
śoṣitaṃ bhūdhare pacyādūrdhvādhaḥ parivartayet | [RRĀ, V.kh., 7 114.2]
jāyate stambhitaṃ golaṃ samuddhṛtyātha taṃ punaḥ | [RRĀ, V.kh., 7 115.1]
tulyāṃśe saṃpuṭe hemni liptvā mūṣāndhitaṃ dhamet | [RRĀ, V.kh., 7 115.2]
anena cāṣṭamāṃśena tāre vedhaṃ pradāpayet | [RRĀ, V.kh., 7 116.1]
tattāraṃ jāyate divyaṃ jāmbūnadasamaprabham | [RRĀ, V.kh., 7 116.2]
athavā stambhitaṃ golaṃ svarṇaṃ saṃpuṭavarjitam | [RRĀ, V.kh., 7 117.1]
tasyaiva bhāgāścatvāro bhāgaikaṃ mṛtavajrakam | [RRĀ, V.kh., 7 117.2]
mardayetkanyakādrāvairdinamekaṃ tataḥ punaḥ | [RRĀ, V.kh., 7 118.1]
andhitaṃ bhūdhare pacyādyāvadyāmacatuṣṭayam | [RRĀ, V.kh., 7 118.2]
samuddhṛtya punastasminpūrvāṃśaṃ pūrvasūtakam | [RRĀ, V.kh., 7 119.1]
dattvā mardyaṃ puṭettadvadevaṃ kuryāt trisaptadhā | [RRĀ, V.kh., 7 119.2]
tasmin bhasmapalamekaṃ pāradaṃ gaṃdhakasya tu | [RRĀ, V.kh., 7 120.1]
aṃdhamūṣāgataṃ dhmātaṃ tatkhoṭaṃ pannagaṃ samam | [RRĀ, V.kh., 7 120.2]
pannagasya samaṃ svarṇaṃ trayāṇāṃ triguṇaṃ kṣipet | [RRĀ, V.kh., 7 121.1]
drutaṃ ca tatsarvamamlavargeṇa mardayet | [RRĀ, V.kh., 7 121.2]
dinānte vajramūṣāyāṃ ruddhvā dhāmyaṃ prayatnataḥ | [RRĀ, V.kh., 7 122.1]
jāyate pannagaṃ svarṇaṃ trayotthaṃ jāyate kramāt | [RRĀ, V.kh., 7 122.2]
sārayecca tridhā hema candrārkaṃ vedhayettataḥ | [RRĀ, V.kh., 7 123.1]
sahasrāṃśena tenaiva divyaṃ bhavati kāñcanam | [RRĀ, V.kh., 7 123.2]
hemārkatīkṣṇacūrṇaṃ ca samaṃ ruddhvā dhamed dṛḍham | [RRĀ, V.kh., 7 124.1]
tatkhoṭaṃ bhāgamekaṃ tu tribhāgaṃ drutasūtakam | [RRĀ, V.kh., 7 124.2]
mardayed gaṃdhakāmlena ruddhvā samyakpuṭe pacet | [RRĀ, V.kh., 7 125.1]
punarmardyaṃ punaḥ pācyamevaṃ vārāṃścaturdaśa | [RRĀ, V.kh., 7 125.2]
anena śatamāṃśena sitahema ca vedhayet | [RRĀ, V.kh., 7 126.1]
jāyate kanakaṃ divyaṃ kaṅguṇītailasecanāt | [RRĀ, V.kh., 7 126.2]
baddhe drute rasavare varahemni jīrṇe dṛṣṭo mayā daśaguṇaḥ sukhasādhyalābhaḥ | [RRĀ, V.kh., 7 127.1]
vajre mṛte gaganasattvayute narāṇāṃ tatraiva bhūriguṇitaṃ phalamasti satyam | [RRĀ, V.kh., 7 127.2]
{RRĀ, V.kh., 8}
kārpāsārkakarañjadhūrtamunijair bhallātaguñjāgnijaiḥ snugvajrīpayasā ca sūraṇabhavairdrāvaiśca mūlaiḥ phalaiḥ | [RRĀ, V.kh., 8 1.1]
takrāktairbahutaptakharparagataṃ vaṅgaṃ niṣiñcyānmuhur yāvatpañcadinaṃ tad eva vimalaṃ vāde sadā yojayet | [RRĀ, V.kh., 8 1.2]
athavā vaṅgacūrṇaṃ tu māṣairbhallātajaiḥ phalaiḥ | [RRĀ, V.kh., 8 2.1]
samaṃ khalve dinaṃ mardyaṃ bhallātatailasaṃyutam | [RRĀ, V.kh., 8 2.2]
tatpiṇḍaṃ māhiṣe śṛṅge kṣiptvā ruddhvā mahāpuṭe | [RRĀ, V.kh., 8 3.1]
pacettasmātsamuddhṛtya punastadvacca mardayet | [RRĀ, V.kh., 8 3.2]
ityevaṃ saptadhā kuryāt khoṭaṃ pākaṃ ca mardanam | [RRĀ, V.kh., 8 4.1]
tadvaṅgaṃ malanirmuktaṃ stambhakarmaṇi yojayet | [RRĀ, V.kh., 8 4.2]
tīkṣṇapāṣāṇasattvaṃ ca drutavaṅge drutaṃ kṣipet | [RRĀ, V.kh., 8 5.1]
catuḥṣaṣṭitamāṃśena stambhamāyāti niścitam | [RRĀ, V.kh., 8 5.2]
śvetābhraṃ śvetakācaṃ ca ṭaṃkaṇaṃ śaṅkhapuṣpikā | [RRĀ, V.kh., 8 6.1]
viṣaṃ ca tulyatulyāṃśaṃ cūrṇaṃ bhāvyaṃ trisaptadhā | [RRĀ, V.kh., 8 6.2]
kākamācīdravaiḥ kṣīraiḥ snuhyarkaiścātape khare | [RRĀ, V.kh., 8 7.1]
drute vaṅge pradātavyaṃ prativāpaṃ ca secayet | [RRĀ, V.kh., 8 7.2]
putrajīvotthatailena saptavāraṃ punaḥ punaḥ | [RRĀ, V.kh., 8 8.1]
tattāraṃ jāyate divyaṃ yāvaccandrārkatārakam | [RRĀ, V.kh., 8 8.2]
śvetābhraṃ śvetakācaṃ ca viṣasaindhavaṭaṃkaṇam | [RRĀ, V.kh., 8 9.1]
snuhīkṣīrairdinaṃ mardyaṃ śvetavaṅgasya patrakam | [RRĀ, V.kh., 8 9.2]
lepyaṃ pādāṃśakalkena cāṃdhamūṣāgataṃ dhamet | [RRĀ, V.kh., 8 10.1]
ādāya drāvayed bhūmau pūrvatailena secayet | [RRĀ, V.kh., 8 10.2]
patrādilepasekaṃ ca saptavārāṇi secayet | [RRĀ, V.kh., 8 11.1]
tad vaṅgaṃ jāyate tāraṃ śaṃkhakundendusannibham | [RRĀ, V.kh., 8 11.2]
samaṃ tālaṃ śilāṃ piṣṭvā devadālyā dravairdinam | [RRĀ, V.kh., 8 12.1]
dravair īśvaraliṅgyāśca dinamekaṃ vimardayet | [RRĀ, V.kh., 8 12.2]
nāgaṃ vaṅgaṃ samaṃ drāvyaṃ taccūrṇaṃ palapañcakam | [RRĀ, V.kh., 8 13.1]
pūrvakalkena saṃtulyaṃ samāloḍyāndhitaṃ puṭet | [RRĀ, V.kh., 8 13.2]
evaṃ punaḥ punaḥ pācyaṃ pūrvakalkena saṃyutam | [RRĀ, V.kh., 8 14.1]
bhavetṣaṣṭipuṭaiḥ siddhaṃ vaṅgastambhakaraṃ param | [RRĀ, V.kh., 8 14.2]
śatamāṃśena dātavyaṃ vedhāttāraṃ karotyalam | [RRĀ, V.kh., 8 15]
sūtakaṃ tālamekaikaṃ nṛkapālaṃ dvibhāgakam | [RRĀ, V.kh., 8 16.1]
sarvatulyaṃ viṣaṃ yojyaṃ pañcāṅgaṃ raktacitrakāt | [RRĀ, V.kh., 8 16.2]
viṣatulyaṃ kṣipeccūrṇaṃ vajrīkṣīreṇa bhāvitam | [RRĀ, V.kh., 8 17.1]
māsamātraṃ divārātrau tadvāpaṃ ṣoḍaśāṃśataḥ | [RRĀ, V.kh., 8 17.2]
datte vāratrayaṃ vaṅge tāraṃ bhavati śobhanam | [RRĀ, V.kh., 8 18]
gorambhā hyauṣadhī nāma naramūtreṇa peṣayet | [RRĀ, V.kh., 8 19.1]
tena piṇḍadvayaṃ kṛtvā tatraikasyopari kṣipet | [RRĀ, V.kh., 8 19.2]
kṣāratrayasya cūrṇaṃ tu tatpṛṣṭhe vaṅgacūrṇakam | [RRĀ, V.kh., 8 20.1]
kṣāratrayaṃ tato dattvā piṇḍaṃ tasyopari kṣipet | [RRĀ, V.kh., 8 20.2]
mukhaṃ baddhvā puṭe pacyātsvāṅgaśītaṃ samuddharet | [RRĀ, V.kh., 8 21.1]
evaṃ vāratrayaṃ kuryāttāraṃ bhavati śobhanam | [RRĀ, V.kh., 8 21.2]
vasante jāyate sā tu gorambhā pītapuṣpikā | [RRĀ, V.kh., 8 22.1]
tasyā madhyamakāṇḍārdhe śvetakārpāsavadbhavet | [RRĀ, V.kh., 8 22.2]
vasantapuṣpikāṃ vāpi tadabhāve niyojayet | [RRĀ, V.kh., 8 23.1]
bālā nāma samākhyātā kaṭyā dhūlīsamā tathā | [RRĀ, V.kh., 8 23.2]
śvetapālāśapuṣpāṇi chāyāśuṣkāṇi cūrṇayet | [RRĀ, V.kh., 8 24.1]
ekaviṃśativāreṇa meṣīkṣīreṇa bhāvayet | [RRĀ, V.kh., 8 24.2]
taccūrṇaṃ ṣoḍaśāṃśena drute vaṅge pradāpayet | [RRĀ, V.kh., 8 25.1]
tāraṃ bhavati rūpāḍhyaṃ śaṃkhakundendusannibham | [RRĀ, V.kh., 8 25.2]
tatpuṣpaṃ haritālaṃ ca meṣīdugdhena peṣayet | [RRĀ, V.kh., 8 26.1]
tadvāpaṃ ṣoḍaśāṃśena drute vaṅge pradāpayet | [RRĀ, V.kh., 8 26.2]
tāraṃ bhavati rūpāḍhyaṃ śaṃkhakundendusannibham | [RRĀ, V.kh., 8 27.1]
takreṇa tāni puṣpāṇi bhāvayitvā trisaptadhā | [RRĀ, V.kh., 8 27.2]
tena kalkena vaṅgasya patrāṇi parilepayet | [RRĀ, V.kh., 8 28.1]
aṃdhamūṣāgataṃ dhāmyamevaṃ kuryāttrisaptadhā | [RRĀ, V.kh., 8 28.2]
tattāraṃ jāyate divyaṃ dharmakāmaphalapradam | [RRĀ, V.kh., 8 29.1]
raso mūṣakapāṣāṇaṃ phaṭkirī nīlam añjanam | [RRĀ, V.kh., 8 29.2]
agastipatraniryāsaiḥ sarvaṃ mardyaṃ dināvadhi | [RRĀ, V.kh., 8 30.1]
bhāṇḍamadhye nidhāyātha pācayeddīpavahninā | [RRĀ, V.kh., 8 30.2]
agastipatraniryāsaṃ jīrṇe jīrṇe pradāpayet | [RRĀ, V.kh., 8 31.1]
dinānte tatsamuddhṛtya drute vaṅge pradāpayet | [RRĀ, V.kh., 8 31.2]
triṃśadaṃśena tattāraṃ jāyate devabhūṣaṇam | [RRĀ, V.kh., 8 32.1]
tāreṇa dvaṃdvayedvajraṃ svarṇena dvaṃdvitaṃ yathā | [RRĀ, V.kh., 8 32.2]
asya dvaṃdvasya bhāgau dvau tribhāgaṃ śuddhapāradam | [RRĀ, V.kh., 8 33.1]
amlena mardayet tāvadyāvadbhavati golakam | [RRĀ, V.kh., 8 33.2]
meṣaśṛṅgyāstu pañcāṅgaṃ strīstanyena tu peṣayet | [RRĀ, V.kh., 8 34.1]
anena veṣṭayed golaṃ tadbahirnigaḍena ca | [RRĀ, V.kh., 8 34.2]
svedādidhamanāntaṃ ca kartavyaṃ hemapiṣṭivat | [RRĀ, V.kh., 8 35.1]
uttarāvāruṇīkṣīrais tatkhoṭaṃ ca pralepayet | [RRĀ, V.kh., 8 35.2]
mūṣāmadhye nidhāyātha tāraṃ dattvā samaṃ samam | [RRĀ, V.kh., 8 36.1]
dattvā viḍavaṭīṃ caiva dhametsūtāvaśeṣitam | [RRĀ, V.kh., 8 36.2]
evaṃ punaḥ punas tāpyam ekaviṃśativārakam | [RRĀ, V.kh., 8 37.1]
dattvā samaṃ samaṃ jāryaṃ tridhā tāreṇa sārayet | [RRĀ, V.kh., 8 37.2]
idameva sahasrāṃśaṃ drute vaṅge vinikṣipet | [RRĀ, V.kh., 8 38.1]
tad vaṅgaṃ jāyate tāraṃ vaṅgastambhaṃ śivoditam | [RRĀ, V.kh., 8 38.2]
raktapāradabhāgaikaṃ bhāgaikaṃ śaṃkhacūrṇakam | [RRĀ, V.kh., 8 39.1]
śvetābhrakasya sattvaṃ ca samyagbhāgadvayaṃ bhavet | [RRĀ, V.kh., 8 39.2]
ṭaṃkaṇasya ca bhāgaikaṃ sarvametaddinatrayam | [RRĀ, V.kh., 8 40.1]
vajrīkṣīreṇa saṃmardyamevaṃ vārāṃścaturdaśa | [RRĀ, V.kh., 8 40.2]
anena śatamāṃśena drutaṃ vaṅgaṃ ca vedhayet | [RRĀ, V.kh., 8 41.1]
stambhate nātra saṃdehastāraṃ bhavati śobhanam | [RRĀ, V.kh., 8 41.2]
hemasūtādyathā jātaṃ piṣṭīkhoṭaṃ tu śobhanam | [RRĀ, V.kh., 8 42.1]
tathaiva tārasūtena piṣṭīkhoṭaṃ tu kārayet | [RRĀ, V.kh., 8 42.2]
tatkhoṭaṃ tāravaṅgaṃ ca sattvaṃ śvetābhrajaṃ samam | [RRĀ, V.kh., 8 43.1]
jāryaṃ viḍavaṭīṃ dattvā yāvatkhoṭāvaśeṣitam | [RRĀ, V.kh., 8 43.2]
jāraṇena tridhā sāryaṃ drute śulbe niyojayet | [RRĀ, V.kh., 8 44.1]
śatāṃśena tu tattāraṃ jāyate śaṃbhubhāṣitam | [RRĀ, V.kh., 8 44.2]
drutaṃ sūtaṃ tīkṣṇacūrṇaṃ samāṃśaṃ taptakhalvake | [RRĀ, V.kh., 8 45.1]
ṭeṇṭūchallīdravair mardyaṃ yāvadbhavati golakam | [RRĀ, V.kh., 8 45.2]
golakasya caturbhāgā bhāgaikaṃ mṛtavajrakam | [RRĀ, V.kh., 8 46.1]
taptakhalve dinaṃ mardyaṃ ṭeṇṭūchallīrasair navaiḥ | [RRĀ, V.kh., 8 46.2]
andhitaṃ bhūdhare pacyāddinānte tatsamuddharet | [RRĀ, V.kh., 8 47.1]
pūrvatulyaṃ drutaṃ sūtaṃ dattvā mardyaṃ ca pūrvavat | [RRĀ, V.kh., 8 47.2]
pūrvavad bhūdhare pacyādityevaṃ saptadhā kramāt | [RRĀ, V.kh., 8 48.1]
drutasūtaṃ pradātavyaṃ mardanaṃ ca puṭaṃ kramāt | [RRĀ, V.kh., 8 48.2]
anena ṣoḍaśāṃśena drutaṃ vaṅgaṃ tu vedhayet | [RRĀ, V.kh., 8 49.1]
jāyate divyarūpāḍhyaṃ tāraṃ kundendusannibham | [RRĀ, V.kh., 8 49.2]
ṣoḍaśāṃśena yaddattaṃ vaṅgaṃ tasyāparo vidhiḥ | [RRĀ, V.kh., 8 50.1]
tattulyaṃ gaṃdhakaṃ ruddhvā dhmāte khoṭaṃ prajāyate | [RRĀ, V.kh., 8 50.2]
tatkhoṭaṃ tīkṣṇacūrṇaṃ ca samabhāgaṃ prakalpayet | [RRĀ, V.kh., 8 51.1]
tābhyāṃ tulyaṃ drutaṃ sūtaṃ tatsarvaṃ taptakhalvake | [RRĀ, V.kh., 8 51.2]
mardayeṭṭeṇṭujadrāvair yāvadbhavati golakam | [RRĀ, V.kh., 8 52.1]
ruddhvātha bhūdhare pacyādahorātrātsamuddharet | [RRĀ, V.kh., 8 52.2]
pūrvāṃśaṃ drutasūtaṃ ca dattvā tadvacca mardayet | [RRĀ, V.kh., 8 53.1]
taṃ ruddhvā ca puṭettadvadevaṃ kuryāttrisaptadhā | [RRĀ, V.kh., 8 53.2]
aṃdhamūṣāgataṃ dhāmyaṃ tatkhoṭaṃ jāyate rasaḥ | [RRĀ, V.kh., 8 54.1]
tulyena tīkṣṇacūrṇena mardayeccāndhitaṃ dhamet | [RRĀ, V.kh., 8 54.2]
anena kramayogena tīkṣṇaṃ deyaṃ punaḥ punaḥ | [RRĀ, V.kh., 8 55.1]
yāvat saptaguṇaṃ tīkṣṇaṃ dattvā dattvā dhameddhi tat | [RRĀ, V.kh., 8 55.2]
taṃ khoṭaṃ sārayetpaścātkṣāreṇaiva tridhā kramāt | [RRĀ, V.kh., 8 56.1]
lakṣāṃśenaiva tenaiva vaṅgavedhaṃ pradāpayet | [RRĀ, V.kh., 8 56.2]
śaṃkhakundendusaṃkāśaṃ tāraṃ bhavati śobhanam | [RRĀ, V.kh., 8 56.3]
madhusaṃjīvanīṃ piṣṭvā gardabhasya tu mūtrataḥ | [RRĀ, V.kh., 8 57.1]
saptāhaṃ tena mūtreṇa bhāvayitvā tataḥ punaḥ | [RRĀ, V.kh., 8 57.2]
tenaiva mardayetsūtaṃ taptakhalve dinatrayam | [RRĀ, V.kh., 8 58.1]
tattulyaṃ gaṃdhakaṃ dattvā hyaṃdhamūṣāgataṃ dhamet | [RRĀ, V.kh., 8 58.2]
tatkhoṭaṃ jāyate divyaṃ rañjanaṃ tasya kathyate | [RRĀ, V.kh., 8 59.1]
vaṅgaṃ śvetābhrasattvaṃ ca dvaṃdvamelāpasaṃyutam | [RRĀ, V.kh., 8 59.2]
mūṣāmadhye tu tatkhoṭaṃ palamātraṃ vicūrṇayet | [RRĀ, V.kh., 8 60.1]
mardayed gaṃdhakāmlena ruddhvā gajapuṭe pacet | [RRĀ, V.kh., 8 60.2]
punarmardyaṃ punaḥ pācyamevaṃ vārāṃścaturdaśa | [RRĀ, V.kh., 8 61.1]
anena pūrvakhoṭaṃ tu rañjayetsaptavārakam | [RRĀ, V.kh., 8 61.2]
yathā vaṅgābhrakenaiva tathā nāgābhrakaiḥ punaḥ | [RRĀ, V.kh., 8 62.1]
rañjayetsaptavārāṇi sūkṣmacūrṇaṃ tu kārayet | [RRĀ, V.kh., 8 62.2]
drutasūtena saṃyuktaṃ drāvayet pūrvavat kramāt | [RRĀ, V.kh., 8 63.1]
drutasya jārayettāraṃ dolāsvedena yatnataḥ | [RRĀ, V.kh., 8 63.2]
triṣaḍguṇaṃ yadā tāraṃ jīrṇaṃ bhavati pārade | [RRĀ, V.kh., 8 64.1]
sārayetsāraṇāstisraḥ sahasrāṃśena vedhayet | [RRĀ, V.kh., 8 64.2]
drutaṃ śulbaṃ bhavettāraṃ śaṃkhakundendusannibham | [RRĀ, V.kh., 8 65]
śvetābhrakasya sattvaṃ tu kāntasattvaṃ tathāyasam | [RRĀ, V.kh., 8 66.1]
vaṅgaṃ tāraṃ ca vaikrāṃtaṃ kadambaṃ nāgameva ca | [RRĀ, V.kh., 8 66.2]
tulyāṃśamaṃdhamūṣāyāṃ dhmāte khoṭaṃ vicūrṇayet | [RRĀ, V.kh., 8 67.1]
drutasūtena saṃmardyaṃ yāvadamlena golakam | [RRĀ, V.kh., 8 67.2]
golakasya caturbhāgā bhāgaikaṃ mṛtavajrakam | [RRĀ, V.kh., 8 68.1]
mardayettaptakhalve tu dinaikaṃ kanyakādravaiḥ | [RRĀ, V.kh., 8 68.2]
ruddhvātha bhūdhare pacyādevaṃ kuryāttrisaptadhā | [RRĀ, V.kh., 8 69.1]
tattulyaṃ gaṃdhakaṃ dattvā cāṃdhamūṣāgataṃ dhamet | [RRĀ, V.kh., 8 69.2]
rajatena samāvartya sāraṇātrayasāritam | [RRĀ, V.kh., 8 70.1]
sahasrāṃśena śulbasya drutasyopari dāpayet | [RRĀ, V.kh., 8 70.2]
tattāraṃ jāyate divyaṃ puṭe datte na hīyate | [RRĀ, V.kh., 8 71]
vajreṇa sāritaṃ yattu sūtabhasma purā kṛtam | [RRĀ, V.kh., 8 72.1]
tenaiva cāmlapiṣṭena tārapatraṃ caturguṇam | [RRĀ, V.kh., 8 72.2]
liptvā ruddhvā puṭe pacyātsamuddhṛtyātha mardayet | [RRĀ, V.kh., 8 73.1]
pādāṃśaṃ bhasmasūtaṃ ca dattvā ruddhvā puṭe pacet | [RRĀ, V.kh., 8 73.2]
evaṃ catuḥpuṭaiḥ pakvaṃ tattāraṃ mriyate dhruvam | [RRĀ, V.kh., 8 74.1]
tenaiva ṣoḍaśāṃśena drutaṃ tāmraṃ tu vedhayet | [RRĀ, V.kh., 8 74.2]
athavā drāvitaṃ vaṅgaṃ tāraṃ bhavati śobhanam | [RRĀ, V.kh., 8 74.3]
tāravanmārayed vaṅgaṃ tena tāmraṃ tu vedhayet | [RRĀ, V.kh., 8 75.1]
tattāraṃ jāyate divyaṃ ṣoḍaśāṃśe na saṃśayaḥ | [RRĀ, V.kh., 8 75.2]
śuddhasūtasamāṃ rājīṃ mardayetkanyakādravaiḥ | [RRĀ, V.kh., 8 76.1]
tridinaṃ taptakhalve tu tatsūtaṃ kharparodare | [RRĀ, V.kh., 8 76.2]
cullyāṃ caṇḍāgninā pācyaṃ prakṣipetkanyakādravaiḥ | [RRĀ, V.kh., 8 77.1]
tridinānte samuddhṛtya saindhavaṃ taccaturguṇam | [RRĀ, V.kh., 8 77.2]
dattvā vimardayedyāmaṃ pātanāyantrake pacet | [RRĀ, V.kh., 8 78.1]
caturyāmātsamuddhṛtya kṣālayedāranālakaiḥ | [RRĀ, V.kh., 8 78.2]
adhaḥsthitaṃ samādadyāt śuddhaḥ syātpāradaḥ śubhaḥ | [RRĀ, V.kh., 8 79.1]
etatsūtaṃ mṛtaṃ vaṅgaṃ śvetābhrasattvaṭaṅkaṇam | [RRĀ, V.kh., 8 79.2]
viṣaṃ ca tulyatulyāṃśaṃ tālasattvaṃ catuḥsamam | [RRĀ, V.kh., 8 80.1]
mardyaṃ snuhyarkasattvābhyāṃ khalvake divasatrayam | [RRĀ, V.kh., 8 80.2]
tadvaṭīḥ kācakūpyāntaḥ kṣiptvā kūpīṃ mṛdā lipet | [RRĀ, V.kh., 8 81.1]
sacchidravālukāyantre haṇḍīṃ mandāgninā pacet | [RRĀ, V.kh., 8 81.2]
śuṣke drāve mukhaṃ ruddhvā śanairyāmāṣṭakaṃ pacet | [RRĀ, V.kh., 8 82.1]
svāṅgaśītaṃ samuddhṛtya drutaṃ śulbaṃ tu vedhayet | [RRĀ, V.kh., 8 82.2]
catuḥṣaṣṭitamāṃśena tāraṃ bhavati śobhanam | [RRĀ, V.kh., 8 82.3]
palaṃ sūtaṃ palaṃ tālaṃ tālasthāne'thavā śilā | [RRĀ, V.kh., 8 83.1]
kṛṣṇonmattadravairmardyaṃ tridinānte samuddharet | [RRĀ, V.kh., 8 83.2]
vajramūṣāgataṃ ruddhvā cakrayantre dinaṃ pacet | [RRĀ, V.kh., 8 84.1]
punarmardyaṃ punaḥ pācyamevaṃ saptavidhe kṛte | [RRĀ, V.kh., 8 84.2]
tanmṛtaṃ vaṅgatārārkaiḥ krameṇāveṣṭayetsamaiḥ | [RRĀ, V.kh., 8 85.1]
ruddhvā tīvrāgninā dhāmyaṃ tāraṃ bhavati śobhanam | [RRĀ, V.kh., 8 85.2]
śuddhasūtatrayo bhāgā bhāgaikaṃ tāmrapatrakam | [RRĀ, V.kh., 8 86.1]
strīstanye mardayedyāmaṃ jāyate tārapiṣṭikā | [RRĀ, V.kh., 8 86.2]
bījānyuttaravāruṇyāḥ strīstanyena tu peṣayet | [RRĀ, V.kh., 8 87.1]
tenaiva lepayetpiṣṭīṃ vajramūṣāṃ nirodhayet | [RRĀ, V.kh., 8 87.2]
dinaikaṃ bhūdhare pacyātpunarliptvā ca pācayet | [RRĀ, V.kh., 8 88.1]
ityevaṃ saptadhā pācyaṃ piṣṭīstambho bhaved dṛḍhaḥ | [RRĀ, V.kh., 8 88.2]
dvātriṃśāṃśena tenaiva śulbe vedhaṃ pradāpayet | [RRĀ, V.kh., 8 89.1]
daśāṃśaṃ ca kṣipettāraṃ raupyaṃ bhavati śobhanam | [RRĀ, V.kh., 8 89.2]
śṛṅgāṭī śaṃkhacūrṇaṃ tu gomūtraiḥ sāranālakaiḥ | [RRĀ, V.kh., 8 90.1]
piṣṭvā tatkalkamadhye tu taptaṃ taptaṃ niṣiñcayet | [RRĀ, V.kh., 8 90.2]
śulbapatraṃ bhavedyāvajjīrṇaṃ tacca samuddharet | [RRĀ, V.kh., 8 91.1]
madhvājyaṭaṃkaṇaiḥ sārdhaṃ mūṣāmadhye gataṃ dhamet | [RRĀ, V.kh., 8 91.2]
tārārdhena samāvartya śuddhaṃ tāraṃ bhavettu tat | [RRĀ, V.kh., 8 92]
arkāpāmārgakadalīkṣāramamlena lolitam | [RRĀ, V.kh., 8 93.1]
tena liptaṃ tāmrapatraṃ dhāmyaṃ mūṣāgataṃ punaḥ | [RRĀ, V.kh., 8 93.2]
patraṃ kṛtvā pralipyātha tadvad dhāmyaṃ punaḥ punaḥ | [RRĀ, V.kh., 8 94.1]
ityevaṃ saptadhā kuryāt vāde syāddalayogyakam | [RRĀ, V.kh., 8 94.2]
athavā tāmrapatrāṇi sutaptāni niṣecayet | [RRĀ, V.kh., 8 95.1]
loṇāranālamadhye tu śatadhā pūrvavadbhavet | [RRĀ, V.kh., 8 95.2]
palāśamūlajaṃ kṣāraṃ phaṭkirī cāmlapeṣitam | [RRĀ, V.kh., 8 96.1]
tāmrapatrāṇi saṃlipya drāvayetpattrayetpunaḥ | [RRĀ, V.kh., 8 96.2]
ityevaṃ saptadhā kuryāddalayogyaṃ bhavettu tat | [RRĀ, V.kh., 8 97]
suśuddhaṃ tālakaṃ sūtaṃ sāmudralavaṇaṃ samam | [RRĀ, V.kh., 8 98.1]
dviyāmaṃ mardayetkhalve navabhāṇḍagataṃ pacet | [RRĀ, V.kh., 8 98.2]
mandāgnau cālayettāvadyāvatkṛṣṭirbhavettu tat | [RRĀ, V.kh., 8 99.1]
tataḥ samudralavaṇaṃ tālāṃśaṃ mardayetpṛthak | [RRĀ, V.kh., 8 99.2]
yāvacciṭaciṭīśabdo nivarteta samāharet | [RRĀ, V.kh., 8 100.1]
cūrṇitaṃ mṛṇmaye yantre lavaṇārdhamatho kṣipet | [RRĀ, V.kh., 8 100.2]
tatpṛṣṭhe pūrvatritayaṃ tanmadhye lavaṇārdhakam | [RRĀ, V.kh., 8 101.1]
kṣiptvā mṛllavaṇaiḥ saṃdhiṃ liptvā śuṣkaṃ vicūrṇayet | [RRĀ, V.kh., 8 101.2]
yāmadvādaśaparyantaṃ bhāṇḍapṛṣṭhe dṛḍhāgninā | [RRĀ, V.kh., 8 102.1]
tatsattvaṃ mṛtasūtābham ūrdhvalagnaṃ samāharet | [RRĀ, V.kh., 8 102.2]
baddhvā vastreṇa daṇḍāgre kuntavedhaṃ niyojayet | [RRĀ, V.kh., 8 103.1]
daśāṃśe tu drute tāmre ḍhālayeddadhigomaye | [RRĀ, V.kh., 8 103.2]
tārārdhena samāvartya śaṃkhakundendusannibham | [RRĀ, V.kh., 8 103.3]
ityevaṃ mardayennāgaṃ kāntalohāṣṭabhāgakam | [RRĀ, V.kh., 8 104.1]
mūṣāyāṃ dvaṃdvaliptāyāṃ sarvacūrṇaṃ dṛḍhaṃ dhamet | [RRĀ, V.kh., 8 104.2]
tatkhoṭaṃ samatāreṇa drāvitaṃ tāratāṃ vrajet | [RRĀ, V.kh., 8 104.3]
tāmrāyaskāṃtanāgaṃ ca cūrṇitaṃ pūrvavaddhamet | [RRĀ, V.kh., 8 105.1]
tārārdhena samāvartya tāraṃ bhavati śobhanam | [RRĀ, V.kh., 8 105.2]
tāraṃ baṃgaṃ tathā kāṃsyaṃ samaṃ drāvyaṃ saṭaṅkaṇam | [RRĀ, V.kh., 8 106.1]
asya khoṭasya bhāgaikaṃ tribhāgaṃ śuddhatāmrakam | [RRĀ, V.kh., 8 106.2]
samāvartya kṛtaṃ khoṭaṃ same tāre vimiśrayet | [RRĀ, V.kh., 8 107.1]
tattāraṃ jāyate śuddhaṃ himakuṃdendusannibham | [RRĀ, V.kh., 8 107.2]
muṇḍalohasya cūrṇaṃ tu grāhayedbhāgapañcakam | [RRĀ, V.kh., 8 108.1]
tadgarbhe tālasattvaṃ tu bhāgaikaṃ saṃniveśayet | [RRĀ, V.kh., 8 108.2]
ṭaṃkaṇaṃ śvetakācaṃ ca ūrdhvaṃ dattvā nirodhayet | [RRĀ, V.kh., 8 109.1]
dhmātaṃ tīvraṃ tu saṃcūrṇya punaḥ sattvaṃ tu dāpayet | [RRĀ, V.kh., 8 109.2]
kācaṃ ṭaṃkaṇakaṃ dattvā mūṣāyāṃ cāndhitaṃ dhamet | [RRĀ, V.kh., 8 110.1]
ityevaṃ pañcadhā kuryāt sattvaṃ dattvā punaḥ punaḥ | [RRĀ, V.kh., 8 110.2]
tattulyaṃ śuddhatāraṃ ca mṛtotthaṃ baṃgabhasmakam | [RRĀ, V.kh., 8 111.1]
tritayaṃ tu samāvartya tāmrāre drāvite same | [RRĀ, V.kh., 8 111.2]
vedho deyo daśāṃśena bījaṃ pādaṃ ca yojayet | [RRĀ, V.kh., 8 112.1]
tattāraṃ jāyate divyaṃ śaṃkhakuṃdendusannibham | [RRĀ, V.kh., 8 112.2]
śuddhasūtaṃ mṛtaṃ baṃgaṃ śvetābhraṃ ṭaṃkaṇaṃ samam | [RRĀ, V.kh., 8 113.1]
tathā mūṣakapāṣāṇaṃ pañcānāṃ ca caturguṇam | [RRĀ, V.kh., 8 113.2]
yojayettālakaṃ śuddhaṃ snuhyarkapayasā dṛḍham | [RRĀ, V.kh., 8 114.1]
sarvaṃ dinatrayaṃ mardyaṃ kācakūpyāṃ niveśayet | [RRĀ, V.kh., 8 114.2]
samyaṅ mṛdvastraliptāyāṃ suśuṣkāyāṃ pacettataḥ | [RRĀ, V.kh., 8 115.1]
sacchidre vālukāyantre kūpyāmāropitaṃ pacet | [RRĀ, V.kh., 8 115.2]
śuṣke drave mukhaṃ ruddhvā loṇamṛttikayā dṛḍham | [RRĀ, V.kh., 8 116.1]
tataścaṇḍāgninā pacyādyāvat ṣoḍaśayāmakam | [RRĀ, V.kh., 8 116.2]
svāṃgaśītaṃ samuddhṛtya sphoṭayetkācakūpikām | [RRĀ, V.kh., 8 117.1]
ūrdhvalagnaṃ tālasattvaṃ saṃgrāhya tena vedhayet | [RRĀ, V.kh., 8 117.2]
ṣoḍaśāṃśena śulbaṃ tu ḍhālayeddadhigomaye | [RRĀ, V.kh., 8 118.1]
tataḥ śuddhena tāreṇa samāvartya samena tu | [RRĀ, V.kh., 8 118.2]
tattāraṃ jāyate śuddhaṃ himakundendusannibham | [RRĀ, V.kh., 8 118.3]
tālakaṃ sābuṇītulyaṃ piṣṭvā bhraṣṭaṃ ca kharpare | [RRĀ, V.kh., 8 118.4]
cālayanneva laghvagnau yāvatkṛṣṇaṃ bhavettu tat | [RRĀ, V.kh., 8 119.1]
mṛlliptakācakūpyāntaḥ kṣiptvā tasyāṃ kṣipetpunaḥ | [RRĀ, V.kh., 8 119.2]
bharjitaṃ lavaṇaṃ caiva tālakāddaśamāṃśakam | [RRĀ, V.kh., 8 120.1]
pūrvavadvālukāyantre paktvā sattvaṃ samāharet | [RRĀ, V.kh., 8 120.2]
sābuṇīsattvapādāṃśaṃ dattvā piṣṭvā pacetpunaḥ | [RRĀ, V.kh., 8 121.1]
pūrvavad vālukāyantre kūpikāmaṣṭayāmakam | [RRĀ, V.kh., 8 121.2]
tatsattvaṃ tilatailaṃ ca samāṃśe piśite pacet | [RRĀ, V.kh., 8 122.1]
cālayellohapātre tu tailaṃ yāvattu jīryate | [RRĀ, V.kh., 8 122.2]
ityevaṃ saptadhā pācyaṃ samaṃ taile punaḥ punaḥ | [RRĀ, V.kh., 8 123.1]
tadvacca saptadhā pācyaṃ siddhaṃ kathakena samaṃ samam | [RRĀ, V.kh., 8 123.2]
catuḥṣaṣṭitamāṃśena drutaṃ śulbaṃ tu vedhayet | [RRĀ, V.kh., 8 124.1]
vedhayet kuntavedhena ḍhālayeddadhigomaye | [RRĀ, V.kh., 8 124.2]
pādāṃśaṃ dāpayed bījaṃ tāraṃ bhavati śobhanam | [RRĀ, V.kh., 8 124.3]
ṭaṃkaṇaṃ śuddhatālasya daśāṃśena dāpayet | [RRĀ, V.kh., 8 125.1]
meṣīkṣīraistathājyaiśca khalve mardyaṃ dinatrayam | [RRĀ, V.kh., 8 125.2]
dinameraṃḍatailena mardyaṃ kūpyāṃ niveśayet | [RRĀ, V.kh., 8 126.1]
pūrvavatpācayedyaṃtre drave śuṣke niveśayet | [RRĀ, V.kh., 8 126.2]
grāhyaṃ ṣoḍaśayāmānte sattvaṃ mṛdutaraṃ mahat | [RRĀ, V.kh., 8 127.1]
ṣoḍaśāṃśena tenaiva śulbakaṃ tena vedhayet | [RRĀ, V.kh., 8 127.2]
tārārdhaṃ ca drutaṃ drāvyaṃ śuddhaṃ bhavati pūrvavat | [RRĀ, V.kh., 8 128]
ṣaṇ niṣkaṃ tāmramāvartya ākhupāṣāṇaniṣkakam | [RRĀ, V.kh., 8 129.1]
pradeyaṃ kuṃtavedhena hyardhabījaṃ bhaveddalam | [RRĀ, V.kh., 8 129.2]
tālakaṃ ṭaṃkaṇaṃ sarjikṣāraṃ caivāpāmārgajam | [RRĀ, V.kh., 8 130.1]
vajridugdhaiḥ samaṃ mardyaṃ khalve yāmacatuṣṭayam | [RRĀ, V.kh., 8 130.2]
anena cārdhabhāgena tāmrapatrāṇi lepayet | [RRĀ, V.kh., 8 131.1]
aṃdhamūṣāgataṃ dhmātam evaṃ vāratraye kṛte | [RRĀ, V.kh., 8 131.2]
tārārdhena samāvartya śuddhatāraṃ bhavettu tat | [RRĀ, V.kh., 8 131.3]
guṃjākārpāsaśigrūṇāṃ tailamekasya cāharet | [RRĀ, V.kh., 8 132.1]
tasmiṃstaile drutaṃ tāmraṃ ḍhālayecca trisaptadhā | [RRĀ, V.kh., 8 132.2]
ṣaḍaṃśaṃ dāpayed bījaṃ śuddhatāraṃ bhavettu tat | [RRĀ, V.kh., 8 133.1]
śigrumūlapraliptāyāṃ mūṣāyāṃ drāvayettataḥ | [RRĀ, V.kh., 8 133.2]
arkāpāmārgakadalībhasmatoyena lolayet | [RRĀ, V.kh., 8 134.1]
tadvastragalitaṃ grāhyaṃ svacchaṃ toyaṃ tadātape | [RRĀ, V.kh., 8 134.2]
śoṣitaṃ lavaṇaṃ tasmātsamādāya prayatnataḥ | [RRĀ, V.kh., 8 135.1]
raupye vā yadi vā svarṇe drāvite śatamāṃśataḥ | [RRĀ, V.kh., 8 135.2]
tadeva dāpayedvāpyaṃ ḍhālayettilatailake | [RRĀ, V.kh., 8 136.1]
ityevaṃ tu tridhā kuryād atyantaṃ mṛdutāṃ vrajet | [RRĀ, V.kh., 8 136.2]
aśvagomahiṣīṇāṃ ca khuraṃ śṛṅgaṃ samāharet | [RRĀ, V.kh., 8 137.1]
taccūrṇavāpamātreṇa atyantaṃ mṛdutāṃ vrajet | [RRĀ, V.kh., 8 137.2]
gajadantasya cūrṇaṃ vā śuṣkaṃ vātha nṛṇāṃ malam | [RRĀ, V.kh., 8 138.1]
kaṭhine dāpayedvāpaṃ bhavenmṛdutaraṃ mahat | [RRĀ, V.kh., 8 138.2]
nānāvidhāni kāryāṇi bhūṣaṇāni dalena vai | [RRĀ, V.kh., 8 139.1]
śvetaṃ raktaṃ ca varṣābhūmūlaṃ piṣṭvāranālakaiḥ | [RRĀ, V.kh., 8 139.2]
piṣṭvātha lavaṇaṃ kiṃcit kṣiptvā tatraiva peṣayet | [RRĀ, V.kh., 8 140.1]
tatkiṃciddalajātaṃ tu ghaṭikārdhātsamuddharet | [RRĀ, V.kh., 8 140.2]
gharṣayan lavaṇāmlābhyāṃ dhāmyamagnau punaḥ pacet | [RRĀ, V.kh., 8 141.1]
ityevaṃ tu tridhā kuryāt dalaṃ bhavati nirmalam | [RRĀ, V.kh., 8 141.2]
phaṭkarīcūrṇamādāya kharpare hyadharottaram | [RRĀ, V.kh., 8 142.1]
dattvā dalasya saṃrudhya samyaggajapuṭe pacet | [RRĀ, V.kh., 8 142.2]
ādāya rajjukāṃ baddhvā dolāyaṃtre dinaṃ pacet | [RRĀ, V.kh., 8 143.1]
ciñcāranālabhāṇḍe tu śubhraṃ bhavati śaṃkhavat | [RRĀ, V.kh., 8 143.2]
abhinavasukhasādhyaiḥ sādhane yuktigarbhairgaditamiha susiddhaṃ stambhanaṃ śuddhabaṃge | [RRĀ, V.kh., 8 144.1]
sugamamapi ca tāraṃ sūtaśulbārayogaiḥ dalam atimalahīnaṃ vārtikānāṃ hitārtham | [RRĀ, V.kh., 8 144.2]
{RRĀ, V.kh., 9}
vajreṇa hemamilitena tu rañjitena sūtena hemamilitena surañjitena | [RRĀ, V.kh., 9 1.1]
yogaiḥ susundarataraiḥ kanakādrikūṭaṃ kṛtvātha śakrapadahetumakhāṃśca kuryāt | [RRĀ, V.kh., 9 1.2]
ayaskāṃtamukhaṃ guṃjāṃ tayordviguṇagaṃdhakam | [RRĀ, V.kh., 9 2.1]
strīstanyaiḥ peṣitaṃ lepyaṃ mūṣāyāṃ dvaṃdvamelakam | [RRĀ, V.kh., 9 2.2]
gaṃdhaśaśadantāśca bhrāmakasya mukhaṃ tathā | [RRĀ, V.kh., 9 3.1]
amlavetasaḥ śilādhātuḥ sarvaṃ tulyaṃ prapeṣayet | [RRĀ, V.kh., 9 3.2]
mūṣālepena tenaiva vajradvaṃdvaṃ milatyalam | [RRĀ, V.kh., 9 4]
mahiṣīkarṇanetrotthamalaṃ cūrṇaṃ ca ṭaṃkaṇam | [RRĀ, V.kh., 9 5.1]
strīstanyaṃ karkaṭāsthīni śilājatu samaṃ samam | [RRĀ, V.kh., 9 5.2]
piṣṭvā mūṣāṃ pralepena vajradvandveṣu melakam | [RRĀ, V.kh., 9 5.3]
bhramarāsthinṛkeśāṃśca ṭaṃkaṇaṃ kāṃtajaṃ mukham | [RRĀ, V.kh., 9 6.1]
bālavatsapurīṣaṃ ca strīstanyena tu peṣayet | [RRĀ, V.kh., 9 6.2]
tatkalkaliptamūṣāyāṃ vajradvaṃdvaṃ milatyalam | [RRĀ, V.kh., 9 6.3]
bhūnāgaṃ kāṃtapāṣāṇaṃ mākṣikaṃ ṭaṃkaṇaṃ madhu | [RRĀ, V.kh., 9 7.1]
snukpayaḥkarkaṭāsthīni kācamarkapayaḥ samam | [RRĀ, V.kh., 9 7.2]
strīstanyaiḥ peṣitaṃ sarvaṃ mūṣālepaṃ tu kārayet | [RRĀ, V.kh., 9 8.1]
tanmadhyasthaṃ vajrasūtaṃ haṭhāddhmāte milatyalam | [RRĀ, V.kh., 9 8.2]
mṛtavajrasya catvāro bhāgā dvādaśahāṭakam | [RRĀ, V.kh., 9 9.1]
nāgasya ca trayo bhāgāḥ ṣaṭ śuddhasya ca pāradāt | [RRĀ, V.kh., 9 9.2]
ekīkṛtya tu tanmardyaṃ dinamamlena kenacit | [RRĀ, V.kh., 9 10.1]
taptakhalve tu tatkalkaṃ samuddhṛtya nirodhayet | [RRĀ, V.kh., 9 10.2]
mūṣāyāṃ dvandvaliptāyāṃ haṭhāddhmāte milatyalam | [RRĀ, V.kh., 9 11]
kṣārairutpalasāriṇyā mṛtaṃ vajraṃ vibhāvayet | [RRĀ, V.kh., 9 12.1]
dinaikaṃ śodhitaṃ piṣṭam ekaikāṃ kārayedvaṭīm | [RRĀ, V.kh., 9 12.2]
tribhāgaṃ pāradaṃ caiva bhāgāścatvāri hāṭakam | [RRĀ, V.kh., 9 13.1]
amlena kārayetpiṣṭīṃ tadgarbhe tāṃ kṣipedvaṭīm | [RRĀ, V.kh., 9 13.2]
bhūrjapatreṇa tadbaddhvā dhānyarāśau vinikṣipet | [RRĀ, V.kh., 9 14.1]
pakṣamātrātsamuddhṛtya pūrvamūṣāgataṃ dhamet | [RRĀ, V.kh., 9 14.2]
milatyeva na saṃdeho dhāmyamānaṃ punaḥ punaḥ | [RRĀ, V.kh., 9 15]
mṛtavajrasya bhāgaikaṃ svarṇapatreṇa veṣṭayet | [RRĀ, V.kh., 9 16.1]
samyak ṣoḍaśabhāgena mūṣāyāṃ pūrvavatkṣipet | [RRĀ, V.kh., 9 16.2]
svarṇatulyaṃ sitaṃ kācam athavā nṛkapālakam | [RRĀ, V.kh., 9 17.1]
cūrṇayitvā kṣipettasyāṃ ruddhvā tīvrāgninā dhamet | [RRĀ, V.kh., 9 17.2]
samuddhṛtya punardeyaṃ kācaṃ vā nṛkapālakam | [RRĀ, V.kh., 9 18.1]
liptvā mūṣāṃ dhamettadevaṃ mūṣāsu saptasu | [RRĀ, V.kh., 9 18.2]
hemnā milati tadvajram ityevaṃ melayetpunaḥ | [RRĀ, V.kh., 9 19.1]
yāvanmilati pādāṃśaṃ suvarṇe mṛtavajrakam | [RRĀ, V.kh., 9 19.2]
dvibhāgaṃ dvaṃdvakhoṭasya tribhāgaṃ drutasūtakam | [RRĀ, V.kh., 9 20.1]
mardayedamlayogena dinānte taṃ ca golakam | [RRĀ, V.kh., 9 20.2]
meṣaśṛṃgyāstu pañcāṅgaṃ strīstanyena tu peṣayet | [RRĀ, V.kh., 9 21.1]
anena vedhayed golaṃ tadbahirnigalena ca | [RRĀ, V.kh., 9 21.2]
svedādimelanāntaṃ ca kārayeddhemapiṣṭivat | [RRĀ, V.kh., 9 22.1]
meṣaśṛṃgībhavaiḥ kṣāraistatkhoṭaṃ mardayetkṣaṇam | [RRĀ, V.kh., 9 22.2]
mūṣāntarlepayettena tattulyaṃ hāṭakaṃ kṣipet | [RRĀ, V.kh., 9 23.1]
yāvajjīrṇaṃ dhamettāvatpunaḥ svarṇaṃ ca dāpayet | [RRĀ, V.kh., 9 23.2]
jārayeddhamanenaiva dattvā viḍavaṭīṃ kramāt | [RRĀ, V.kh., 9 24.1]
evaṃ viṃśaguṇaṃ yāvattāvatsvarṇaṃ ca jārayet | [RRĀ, V.kh., 9 24.2]
svarṇena tu samāvartya sāraṇātrayayogataḥ | [RRĀ, V.kh., 9 25.1]
tenaiva vedhayecchulbaṃ sahasrāṃśena kāṃcanam | [RRĀ, V.kh., 9 25.2]
jāyate divyarūpāḍhyaṃ jāṃbūnadasamaprabham | [RRĀ, V.kh., 9 25.3]
vajramūṣāgataṃ dhmātaṃ dvaṃdvakhoṭaṃ haṭhāgninā | [RRĀ, V.kh., 9 26.1]
mākṣikāddhautasattvaṃ vā sattvaṃ vā mākṣikodbhavam | [RRĀ, V.kh., 9 26.2]
stokaṃ stokaṃ kṣipettasmindhmāte jīrṇe punaḥ punaḥ | [RRĀ, V.kh., 9 27.1]
yāvattatkuṃkumābhaṃ syāttāvadvajraṃ samuddharet | [RRĀ, V.kh., 9 27.2]
lakṣāṃśena tu tenaiva sitahemaṃ tu vedhayet | [RRĀ, V.kh., 9 28.1]
jāyate kanakaṃ divyaṃ devābharaṇamuttamam | [RRĀ, V.kh., 9 28.2]
vaikrāṃtaṃ mākṣikaṃ tutthaṃ rasakāñjanagairikam | [RRĀ, V.kh., 9 29.1]
vimalā caiva vaiḍūryam eteṣvekaṃ palārdhakam | [RRĀ, V.kh., 9 29.2]
nāgabaṃgārkakeṣvekaṃ yathālābhaṃ palārdhakam | [RRĀ, V.kh., 9 30.1]
dvaṃdvacūrṇaṃ tato ruddhvā vajramūṣāgataṃ dhamet | [RRĀ, V.kh., 9 30.2]
pūrvavad gaṃdhakāmlena mardyaṃ ruddhvā puṭe pacet | [RRĀ, V.kh., 9 31.1]
caturdaśapuṭairevaṃ bālārkasadṛśaṃ bhavet | [RRĀ, V.kh., 9 31.2]
anena vajrakhoṭaṃ tu yathāpūrvaṃ tu rañjayet | [RRĀ, V.kh., 9 32.1]
tadvadvadhyaṃ sitaṃ hema lakṣāṃśātkāṃcanaṃ bhavet | [RRĀ, V.kh., 9 32.2]
athavā dvaṃdvakhoṭaṃ tu sūkṣmacūrṇaṃ tu kārayet | [RRĀ, V.kh., 9 33.1]
etatkhoṭaṃ śuddhacūrṇam aṃdhamūṣāgataṃ dhamet | [RRĀ, V.kh., 9 33.2]
āroṭarasatastulyaṃ jambīrairmardayet dinam | [RRĀ, V.kh., 9 34.1]
vastre baddhvā dinaṃ svedyaṃ dolāyaṃtre sakāṃjike | [RRĀ, V.kh., 9 34.2]
savastraṃ pācayetpaścād gandhataile dināvadhi | [RRĀ, V.kh., 9 35.1]
tato vastrātsamuddhṛtya nigaḍena tule pacet | [RRĀ, V.kh., 9 35.2]
svedādidhamanāntaṃ ca kārayeddhemapiṣṭivat | [RRĀ, V.kh., 9 36.1]
tatkhoṭaṃ tu samuddhṛtya rañjayettan nigadyate | [RRĀ, V.kh., 9 36.2]
tīkṣṇaṃ śulbaṃ samaṃ cūrṇya aṃdhamūṣāgataṃ dhamet | [RRĀ, V.kh., 9 37.1]
tatkhoṭaṃ palamekaṃ tu siddhacūrṇena saṃyutam | [RRĀ, V.kh., 9 37.2]
cūrṇaṃ ruddhvā dhamed gāḍhaṃ tatkhoṭaṃ mardayetpunaḥ | [RRĀ, V.kh., 9 38.1]
pūrvavadgaṃdhakāmlena puṭāndadyāccaturdaśa | [RRĀ, V.kh., 9 38.2]
anena pūrvakhoṭaṃ tu mūṣāmadhye ca pūrvavat | [RRĀ, V.kh., 9 39.1]
yāvatkuṃkumavarṇaṃ syāttāvadvāraṃ śanaiḥ śanaiḥ | [RRĀ, V.kh., 9 39.2]
svarṇena ca samāvartya sāraṇātrayasāritam | [RRĀ, V.kh., 9 40.1]
anena lakṣabhāgena drutaṃ śulvaṃ tu vedhayet | [RRĀ, V.kh., 9 40.2]
jāyate kanakaṃ divyaṃ satyaṃ śaṃkarabhāṣitam | [RRĀ, V.kh., 9 41]
karṣaikaṃ drutasūtasya hyaṣṭaguṃjaṃ tu hāṭakam | [RRĀ, V.kh., 9 42.1]
caturguṃjaṃ mṛtaṃ vajraṃ haṃsapādyā dravairdinam | [RRĀ, V.kh., 9 42.2]
mardayettaptakhalve tu vajramūṣāndhitaṃ pacet | [RRĀ, V.kh., 9 43.1]
bhūdharākhyapuṭaikena samuddhṛtyātha mardayet | [RRĀ, V.kh., 9 43.2]
haṃsapādyā dravairevaṃ taptakhalve dināvadhi | [RRĀ, V.kh., 9 44.1]
pūrvavadbhūdhare pacyādevaṃ śatapuṭaiḥ pacet | [RRĀ, V.kh., 9 44.2]
raktavarṇaṃ bhaved bhasma sarvayogeṣu yojayet | [RRĀ, V.kh., 9 45]
dravairvartulapatrāyāḥ somavallyā dravaiśca vā | [RRĀ, V.kh., 9 46.1]
dhānyābhraṃ saptadhā bhāvyaṃ tato jāraṇamārabhet | [RRĀ, V.kh., 9 46.2]
gostanākāramūṣāyāṃ sūtaṃ śuddhaṃ vinikṣipet | [RRĀ, V.kh., 9 47.1]
pūrvābhraṃ ṣoḍaśāṃśaṃ ca mūṣāyāṃ caṇakadravaiḥ | [RRĀ, V.kh., 9 47.2]
vālukābhāṇḍamadhye tu cullyāṃ mṛdvagninā pacet | [RRĀ, V.kh., 9 48.1]
abhrake caṇakadrāvaṃ jīrṇe jīrṇe kṣipetpunaḥ | [RRĀ, V.kh., 9 48.2]
ityevaṃ jārayettulyaṃ pārade gaganaṃ kramāt | [RRĀ, V.kh., 9 49.1]
somavallīrasairyāmaṃ mardyaṃ dhānyābhrakaṃ tataḥ | [RRĀ, V.kh., 9 49.2]
ruddhvā vanotpalair dadyāt kramād evaṃ puṭatrayam | [RRĀ, V.kh., 9 50.1]
saptadhā bhāvayed gharme somavallyā dravairdinam | [RRĀ, V.kh., 9 50.2]
śvetāyāḥ śarapuṅkhāyā mūlairgokṣīragharṣitaiḥ | [RRĀ, V.kh., 9 51.1]
kalkitairmṛṇmayaṃ pātraṃ liptvā tatrābhrakaṃ kṣipet | [RRĀ, V.kh., 9 51.2]
tanmadhye nikṣipetsūtaṃ tatpṛṣṭhe cābhrakaṃ punaḥ | [RRĀ, V.kh., 9 52.1]
somavallīdravaiḥ pūrvaṃ tatpātraṃ cātape khare | [RRĀ, V.kh., 9 52.2]
dhārayeccarate dīrghaṃ jāyate vyomapiṣṭikā | [RRĀ, V.kh., 9 53.1]
pūrvoktā gandhapiṣṭī yā stambhitā jāraṇaṃ vinā | [RRĀ, V.kh., 9 53.2]
tathā hyabhrakapiṣṭī ca abhrasattvaṃ tṛtīyakam | [RRĀ, V.kh., 9 54.1]
caturthaṃ raktabhasmāpi pūrvaṃ vajreṇa yatkṛtam | [RRĀ, V.kh., 9 54.2]
catvāraḥ pratikarṣāṃśaṃ jāritaṃ pāradaṃ palam | [RRĀ, V.kh., 9 55.1]
sarvametattaptakhalve haṃsapādyā dravairdinam | [RRĀ, V.kh., 9 55.2]
marditaṃ tatsamuddhṛtya pacetkacchapayaṃtrake | [RRĀ, V.kh., 9 56.1]
yāvatsūtāvaśeṣaṃ tu tāvajjāryaṃ puṭena vai | [RRĀ, V.kh., 9 56.2]
asya sūtasya tulyāṃśaṃ vajradvaṃdvaṃ niyojayet | [RRĀ, V.kh., 9 57.1]
dolāsvedena paktavyaṃ yāvad bhavati golakam | [RRĀ, V.kh., 9 57.2]
jārayetkacchape yaṃtre yāvatsūtāvaśeṣitam | [RRĀ, V.kh., 9 58.1]
ityevaṃ ṣaḍguṇaṃ jāryaṃ vajradvaṃdvaṃ prayatnataḥ | [RRĀ, V.kh., 9 58.2]
tenaiva vajradvaṃdvena sārayetsāraṇātrayam | [RRĀ, V.kh., 9 59.1]
anena koṭibhāgena drutaṃ śulbaṃ tu vedhayet | [RRĀ, V.kh., 9 59.2]
jāyate kanakaṃ divyaṃ devābharaṇabhūṣaṇam | [RRĀ, V.kh., 9 59.3]
bhāgaikaṃ mṛtavajrasya śuddhasūtasya ṣoḍaśa | [RRĀ, V.kh., 9 60.1]
mardayedamlavargeṇa taptakhalve dināvadhi | [RRĀ, V.kh., 9 60.2]
pakvabījasya patrāṇi tulyānyetena lepayet | [RRĀ, V.kh., 9 61.1]
supakvabhānupatraistu liptapatrāṇi veṣṭayet | [RRĀ, V.kh., 9 61.2]
śarāvasaṃpuṭe ruddhvā nikhaneccullimadhyataḥ | [RRĀ, V.kh., 9 62.1]
tridinaṃ jvālayettatra vahnimalpālpaśaḥ kramāt | [RRĀ, V.kh., 9 62.2]
tato nigaḍaliptāyāṃ mūṣāyāṃ tena rodhayet | [RRĀ, V.kh., 9 63.1]
kārīṣavahninā pacyāt ahorātrātsamuddharet | [RRĀ, V.kh., 9 63.2]
madhunā mardayetkiṃcit tatastena śatāṃśataḥ | [RRĀ, V.kh., 9 64.1]
liptvā candrārkapatrāṇi hyaṃdhamūṣāgataṃ dhamet | [RRĀ, V.kh., 9 64.2]
svarṇaṃ bhavati rūpāḍhyaṃ satyaṃ śaṃkarabhāṣitam | [RRĀ, V.kh., 9 64.3]
mṛtavajrasya bhāgaikaṃ bhāgaikaṃ hāṭakasya ca | [RRĀ, V.kh., 9 65.1]
tribhāgaṃ drutasūtasya sarvaṃ stanyena mardayet | [RRĀ, V.kh., 9 65.2]
tadgolaṃ bandhayedvastre gandhataile tryahaṃ pacet | [RRĀ, V.kh., 9 66.1]
tatastulyena svarṇena samāvartaṃ tu kārayet | [RRĀ, V.kh., 9 66.2]
dattvā viḍavaṭīṃ caiva ekaviṃśativārakam | [RRĀ, V.kh., 9 67.1]
ekaviṃśaguṇe jīrṇe sārayetsāraṇātrayam | [RRĀ, V.kh., 9 67.2]
sahasrāṃśena tenaiva śulbe vedhaṃ pradāpayet | [RRĀ, V.kh., 9 68.1]
jāyate kanakaṃ divyaṃ devābharaṇabhūṣaṇam | [RRĀ, V.kh., 9 68.2]
śuddhasūtaṃ mṛtaṃ vajraṃ haṃsapādyā dravaiḥ samam | [RRĀ, V.kh., 9 69.1]
mardayettaptakhalve tu tridinānte samuddharet | [RRĀ, V.kh., 9 69.2]
bījair divyauṣadhānāṃ ca piṣṭvā mūṣāṃ pralepayet | [RRĀ, V.kh., 9 70.1]
tatra pūrvarasaṃ kṣiptvā ruddhvā tat kariṣāgninā | [RRĀ, V.kh., 9 70.2]
samuddhṛtya punastasmin śuddhasūtaṃ samaṃ kṣipet | [RRĀ, V.kh., 9 71.1]
haṃsapādyā dravairmardyaṃ pūrvavad divasatrayam | [RRĀ, V.kh., 9 71.2]
tadgolaṃ pūrvamūṣāyāṃ ruddhvā gajapuṭe pacet | [RRĀ, V.kh., 9 72.1]
jāyate bhasma sūto'yaṃ sarvakarmasu yojayet | [RRĀ, V.kh., 9 72.2]
asya tulyaṃ śuddhasūtaṃ sūtapādaṃ ca ṭaṃkaṇam | [RRĀ, V.kh., 9 73.1]
sarvamamlairdinaṃ mardyaṃ kṛtvā golaṃ samuddharet | [RRĀ, V.kh., 9 73.2]
raktakārpāsayorbījaṃ rājikā yavaciñcikā | [RRĀ, V.kh., 9 74.1]
vandhyākarkoṭakī caiva piṣṭvā golaṃ pralepayet | [RRĀ, V.kh., 9 74.2]
ūrdhvādho lavaṇaṃ dattvā ruddhvā mūṣāṃ viśoṣayet | [RRĀ, V.kh., 9 75.1]
kārīṣāgnau divārātrau pācayitvā samuddharet | [RRĀ, V.kh., 9 75.2]
pūrvakalkena tadgolaṃ kṣiptvā ruddhvātha pūrvavat | [RRĀ, V.kh., 9 76.1]
puṭe pacyāddivārātrau evaṃ kuryācca saptadhā | [RRĀ, V.kh., 9 76.2]
tatastenaiva kalkena liptvā ruddhvātha śoṣayet | [RRĀ, V.kh., 9 77.1]
samyaggajapuṭe pacyāttato mūṣāgataṃ dhamet | [RRĀ, V.kh., 9 77.2]
śatamāṃśena tenaiva candrārkau vedhayed drutam | [RRĀ, V.kh., 9 78.1]
jāyate kanakaṃ divyaṃ devābharaṇabhūṣaṇam | [RRĀ, V.kh., 9 78.2]
athavā bhasmasūtaṃ tatkāryaṃ ṭaṃkaṇasaṃyutam | [RRĀ, V.kh., 9 79.1]
aṃdhamūṣāgataṃ dhmātaṃ khoṭaṃ bhavati śobhanam | [RRĀ, V.kh., 9 79.2]
khoṭatulyaṃ śuddhahema sarvamekatra drāvayet | [RRĀ, V.kh., 9 80.1]
candrārkaṃ vedhayettena pūrvavatkāṃcanaṃ bhavet | [RRĀ, V.kh., 9 80.2]
vajrabhasma snuhīkṣīrairdinam ekaṃ vimardayet | [RRĀ, V.kh., 9 81.1]
ruddhvā gajapuṭe pacyāt evaṃ śatapuṭaiḥ pacet | [RRĀ, V.kh., 9 81.2]
tattulyaṃ pāradaṃ śuddhaṃ kṣiptvā mardyaṃ dinatrayam | [RRĀ, V.kh., 9 82.1]
devadālyā dravairevaṃ tadgolaṃ cāndhitaṃ puṭet | [RRĀ, V.kh., 9 82.2]
kārīṣāgnau divārātrau samuddhṛtyātha mardayet | [RRĀ, V.kh., 9 83.1]
devadālyā dravais tryahaṃ tadvadruddhvā puṭe pacet | [RRĀ, V.kh., 9 83.2]
evaṃ daśapuṭaiḥ pācyaṃ vajratulyaṃ ca hāṭakam | [RRĀ, V.kh., 9 84.1]
kṣiptvā kāṃcanakadrāvair mardayeddivasatrayam | [RRĀ, V.kh., 9 84.2]
pūrvavatpuṭapākena evaṃ daśapuṭaiḥ pacet | [RRĀ, V.kh., 9 85.1]
svarṇatulyaṃ tatastīkṣṇaṃ cūrṇaṃ kṛtvā niyojayet | [RRĀ, V.kh., 9 85.2]
mardayettriphalādrāvais tatsarvaṃ divasatrayam | [RRĀ, V.kh., 9 86.1]
puṭayetpūrvayogena evaṃ daśapuṭaiḥ pacet | [RRĀ, V.kh., 9 86.2]
tīkṣṇatulyaṃ mṛtaṃ nāgaṃ dattvā sarvaṃ vimardayet | [RRĀ, V.kh., 9 87.1]
vāsāraktāśvamārotthadrāvaiḥ khalve dinatrayam | [RRĀ, V.kh., 9 87.2]
ruddhvā gajapuṭe pacyāt punarmardyaṃ ca pācayet | [RRĀ, V.kh., 9 88.1]
evaṃ daśapuṭaiḥ pakvaṃ samuddhṛtyātha mardayet | [RRĀ, V.kh., 9 88.2]
amlavargeṇa tatsarvaṃ mardyaṃ yāmacatuṣṭayam | [RRĀ, V.kh., 9 89.1]
ruddhvā gajapuṭe pacyāt punarmardyaṃ ca pācayet | [RRĀ, V.kh., 9 89.2]
evaṃ daśapuṭaiḥ pācyaṃ sindūrasadṛśaṃ bhavet | [RRĀ, V.kh., 9 90.1]
anena śatamāṃśena candrārkaṃ vedhayed drutam | [RRĀ, V.kh., 9 90.2]
athavā madhunāktena candrārkau lepayettataḥ | [RRĀ, V.kh., 9 91.1]
jāyate kanakaṃ divyaṃ puṭe datte na hīyate | [RRĀ, V.kh., 9 91.2]
athavā tārapatrāṇi madhunāktena lepayet | [RRĀ, V.kh., 9 92.1]
catuḥṣaṣṭitamāṃśena divyaṃ bhavati kāṃcanam | [RRĀ, V.kh., 9 92.2]
catuḥṣaṣṭiguṇaṃ sūtaṃ bhāgaikaṃ mṛtavajrakam | [RRĀ, V.kh., 9 93.1]
mardayedamlavargeṇa taptakhalve dinatrayam | [RRĀ, V.kh., 9 93.2]
bhāgatrayaṃ hemapatram anenaiva pralepayet | [RRĀ, V.kh., 9 94.1]
ruddhvātha bhūdhare pacyātsamuddhṛtyātha mardayet | [RRĀ, V.kh., 9 94.2]
śuddhena sūtarājena triguṇena ca saṃyutam | [RRĀ, V.kh., 9 95.1]
amlavargaistryahaṃ mardyaṃ ruddhvātha bhūdhare puṭet | [RRĀ, V.kh., 9 95.2]
punarmardyaṃ punaḥ pācyam ekaviṃśativārakam | [RRĀ, V.kh., 9 96.1]
anena śatamāṃśena caṃdrārkaṃ madhunā saha | [RRĀ, V.kh., 9 96.2]
liptvā ruddhvā dhamed gāḍhaṃ divyaṃ bhavati kāñcanam | [RRĀ, V.kh., 9 97]
pūrvoktabhasmasūtena amlapiṣṭena lepayet | [RRĀ, V.kh., 9 98.1]
caturguṇaṃ svarṇapatraṃ ruddhvā gajapuṭe pacet | [RRĀ, V.kh., 9 98.2]
pādāṃśena punastasmin bhasmasūtaṃ niyojayet | [RRĀ, V.kh., 9 98.3]
mardayedamlavargeṇa tadvadruddhvā puṭe pacet | [RRĀ, V.kh., 9 99.1]
evaṃ catuḥpuṭaiḥ pakvaṃ mriyate hāṭakaṃ śubham | [RRĀ, V.kh., 9 99.2]
tenaiva ṣoḍaśāṃśena drutaṃ tāraṃ tu vedhayet | [RRĀ, V.kh., 9 100.1]
athavā patralepena divyaṃ bhavati kāṃcanam | [RRĀ, V.kh., 9 100.2]
mṛtavajrasya bhāgaikaṃ śuddhasūtasya ṣoḍaśa | [RRĀ, V.kh., 9 101.1]
devadālīśaṅkhapuṣpīrasair mardyaṃ dinatrayam | [RRĀ, V.kh., 9 101.2]
vajramūṣāgataṃ ruddhvā dinaikaṃ bhūdhare pacet | [RRĀ, V.kh., 9 102.1]
samuddhṛtyātha taddrāvairdinaṃ mardyaṃ nirudhya ca | [RRĀ, V.kh., 9 102.2]
dinaikaṃ bhūdhare pacyāt tadvanmardyaṃ ca pācayet | [RRĀ, V.kh., 9 103.1]
ityevaṃ saptadhā kuryājjāyate bhasmasūtakam | [RRĀ, V.kh., 9 103.2]
tadbhasmasūtakaṃ tulyaṃ vajramūṣāndhitaṃ dhamet | [RRĀ, V.kh., 9 104.1]
tat khoṭaṃ jāyate divyaṃ rañjayettannigadyate | [RRĀ, V.kh., 9 104.2]
tīkṣṇaṃ śulbaṃ samaṃ cūrṇya aṃdhamūṣāgataṃ dhamet | [RRĀ, V.kh., 9 105.1]
tat khoṭaṃ siddhacūrṇaṃ tu gaṃdhakāmlena mardayet | [RRĀ, V.kh., 9 105.2]
pūrvavatkramayogena puṭāndadyāccaturdaśa | [RRĀ, V.kh., 9 106.1]
anena pūrvakhoṭaṃ tu drutaṃ vāpyaṃ punaḥ punaḥ | [RRĀ, V.kh., 9 106.2]
tadbhasma gaṃdhakaṃ tulyaṃ vajramūṣāndhitaṃ dhamet | [RRĀ, V.kh., 9 107.1]
daśavāreṇa tat khoṭaṃ jāyate kuṃkumaprabham | [RRĀ, V.kh., 9 107.2]
svarṇena ca tridhā sāryaṃ śatavedhī bhavecca tat | [RRĀ, V.kh., 9 108.1]
drutaśulbe pradātavyaṃ divyaṃ bhavati kāṃcanam | [RRĀ, V.kh., 9 108.2]
pūrvoktaṃ bhasmasūtaṃ tu palaikaṃ samapannagam | [RRĀ, V.kh., 9 109.1]
kāṃtapātragataṃ mardyaṃ dinaikaṃ lohamuṣṭinā | [RRĀ, V.kh., 9 109.2]
mṛdvagninā tu tatpātre mardayetpācayecchanaiḥ | [RRĀ, V.kh., 9 110.1]
yāvanmiśraṃ samuddhṛtya ruddhvā gajapuṭe pacet | [RRĀ, V.kh., 9 110.2]
mardyaṃ vāsārasaiḥ pacyādevaṃ vāracaturdaśa | [RRĀ, V.kh., 9 111.1]
gopittena punarmardyaṃ deyaṃ puṭacaturdaśa | [RRĀ, V.kh., 9 111.2]
tattulyaṃ svarṇacūrṇaṃ ca dattvā pittena mardayet | [RRĀ, V.kh., 9 112.1]
dinānte tatsamuddhṛtya krāmaṇena samāyutam | [RRĀ, V.kh., 9 112.2]
sahasrāṃśena tenaivaṃ tārāriṣṭaṃ tu vedhayet | [RRĀ, V.kh., 9 113.1]
jāyate kanakaṃ divyaṃ devābharaṇamuttamam | [RRĀ, V.kh., 9 113.2]
nāgasthāne yadā baṃgaṃ pūrvavatkramayogataḥ | [RRĀ, V.kh., 9 114.1]
tāracūrṇena saṃyuktaṃ śulbe vedhaṃ pradāpayet | [RRĀ, V.kh., 9 114.2]
sahasrāṃśena tattāraṃ bhavetkuṃdendusannibham | [RRĀ, V.kh., 9 114.3]
drutasūtena vajreṇa vajraiḥ śuddharasena vā | [RRĀ, V.kh., 9 115.1]
mṛtasūtena vajreṇa vajraiḥ śuddharasena vā | [RRĀ, V.kh., 9 115.2]
divyayogavaraiḥ khoṭaṃ pūrvaṃ nānāvidhaṃ tu yat | [RRĀ, V.kh., 9 116.1]
proktaṃ tatkhoṭamekaṃ tu drāvayetpiṣṭikhoṭavat | [RRĀ, V.kh., 9 116.2]
drutaṃ tu pāradaṃ divyaṃ mṛtyudāridryanāśanam | [RRĀ, V.kh., 9 117.1]
athāsya drutasūtasya jārayetpakvabījakam | [RRĀ, V.kh., 9 117.2]
krameṇa ṣaḍguṇaṃ yāvatkacchapākhye viḍānvite | [RRĀ, V.kh., 9 118.1]
vakṣyamāṇaprakāreṇa vyomasattvaṃ yathā jaret | [RRĀ, V.kh., 9 118.2]
jāritaṃ tattridhā sāryaṃ pakvabījena vai kramāt | [RRĀ, V.kh., 9 119.1]
anena koṭimāṃśena drutaśulbaṃ tu vedhayet | [RRĀ, V.kh., 9 119.2]
jāyate kanakaṃ divyaṃ devābharaṇabhūṣaṇam | [RRĀ, V.kh., 9 120]
athāsya koṭivedhasya rasendrasyāparo vidhiḥ | [RRĀ, V.kh., 9 121.1]
viṣṇukrāntā ca cakrāṅkā kaṇṭārī caiva ciñcikā | [RRĀ, V.kh., 9 121.2]
etāsāṃ dravamādāya mūṣālepaṃ tu kārayet | [RRĀ, V.kh., 9 122.1]
tasyāṃ pūrvarasaṃ kṣiptvā dhamed drāvaṃ kṣipan kṣipan | [RRĀ, V.kh., 9 122.2]
vajraṃ tatraiva dātavyaṃ dravatyeva na saṃśayaḥ | [RRĀ, V.kh., 9 123.1]
tatastasmātsamuddhṛtya dolāyaṃtre tryahaṃ pacet | [RRĀ, V.kh., 9 123.2]
uddhṛtya viḍaliptāyāṃ mūṣāyāṃ prakaṭaṃ dhamet | [RRĀ, V.kh., 9 124.1]
grasantyeva na saṃdehas tīvradhmātānalena ca | [RRĀ, V.kh., 9 124.2]
vajraṃ vā padmarāgaṃ vā jāryaṃ daśaguṇe rase | [RRĀ, V.kh., 9 125.1]
kārayedvajrabījena śabdavedhī bhavedrasaḥ | [RRĀ, V.kh., 9 125.2]
athavā mārite tasmin jāraṇaṃ sārayetpunaḥ | [RRĀ, V.kh., 9 126.1]
uccaṭā mīnanayanā sarpākṣī raktacitrakam | [RRĀ, V.kh., 9 126.2]
etāsāṃ nikṣiped drāvaṃ drute mūṣāgate rase | [RRĀ, V.kh., 9 127.1]
indranīlaṃ kṣipettatra dravatyeva na saṃśayaḥ | [RRĀ, V.kh., 9 127.2]
pūrvavatsvedanenaiva viḍayogena jārayet | [RRĀ, V.kh., 9 128.1]
ityevaṃ triguṇaṃ jāryam indranīlaṃ krameṇa tu | [RRĀ, V.kh., 9 128.2]
tadrasaṃ vaktramadhye tu yaḥ karoti narottamaḥ | [RRĀ, V.kh., 9 129.1]
sa pūjyo devadevānāṃ khecaratvena modate | [RRĀ, V.kh., 9 129.2]
tasya mūtrapurīṣābhyāṃ sarvalohāni kāṃcanam | [RRĀ, V.kh., 9 130.1]
jāyate divyarūpāḍhyaṃ satyaṃ śaṃkarabhāṣitam | [RRĀ, V.kh., 9 130.2]
ityevaṃ viṣṭikhoṭaṃ parirasam aparaṃ saṃkaraiḥ khoṭabaddhaṃ jātaṃ taddrāvitaṃ vai mṛtamatha vimalaṃ svarṇarāśiṃ karoti | [RRĀ, V.kh., 9 131.1]
kiṃvā sā pakvabījaṃ grasati yadi druto jāyate koṭivedhī vajrābhraṃ ratnajātaṃ carati yadi rasaḥ khecaratvaṃ pradatte | [RRĀ, V.kh., 9 131.2]
{RRĀ, V.kh., 10}
lohair mahārasavarair viḍapakvabījaṃ kṛtvātha pāradavare vidhivacca jāryam | [RRĀ, V.kh., 10 1.1]
yojyaṃ tathā sakalasāraṇakarmayoge tadvakṣyate vividhabījaviḍādhikāram | [RRĀ, V.kh., 10 1.2]
tāmraṃ samaṃ śuddhaṃ drāvitaṃ lepayetpunaḥ | [RRĀ, V.kh., 10 2.1]
sāmlena tāpyakalkena dhametsvarṇāvaśeṣitam | [RRĀ, V.kh., 10 2.2]
evaṃ daśaguṇaṃ vāhyaṃ tāpyaṃ vā tutthasattvakam | [RRĀ, V.kh., 10 3.1]
pakvabījamidaṃ khyātaṃ svarṇaśeṣaṃ samāharet | [RRĀ, V.kh., 10 3.2]
nāgābhraṃ dvaṃdvitaṃ tulyaṃ svarṇe vāhyaṃ dviṣaḍguṇam | [RRĀ, V.kh., 10 4.1]
pūrvavatsvarṇaśeṣaṃ tu grāhyaṃ syātpakvabījakam | [RRĀ, V.kh., 10 4.2]
svarṇaṃ pītābhrasattvaṃ ca tulyāṃśaṃ dvaṃdvitaṃ dhamet | [RRĀ, V.kh., 10 5.1]
tāpyaṃ tālakavāpena svarṇaśeṣaṃ samāharet | [RRĀ, V.kh., 10 5.2]
evaṃ daśaguṇaṃ sattvaṃ vāhyaṃ syātpakvabījakam | [RRĀ, V.kh., 10 5.3]
rasakābhrakayoḥ sattvaṃ tāmraṃ nāgaṃ kramottaram | [RRĀ, V.kh., 10 6]
cūrṇitaṃ dvaṃdvaliptāyāṃ mūṣāyāṃ cāndhitaṃ dhamet | [RRĀ, V.kh., 10 7.1]
tatkhoṭaṃ mākṣikaṃ tuttham amlaiḥ piṣṭvā puṭe pacet | [RRĀ, V.kh., 10 7.2]
samuddhṛtya punaścāmlairmardyaṃ ruddhvā puṭe pacet | [RRĀ, V.kh., 10 8.1]
evaṃ pañcapuṭaiḥ pakvaṃ drute svarṇe tu vāhayet | [RRĀ, V.kh., 10 8.2]
dhameddaśaguṇaṃ yāvat tāvat syāt pakvabījakam | [RRĀ, V.kh., 10 8.3]
lohasya kuṭyamānasya sutaptasya dalāni vai | [RRĀ, V.kh., 10 9.1]
patanti tāni svīkṛtya khyāto'yaṃ lohaparpaṭaḥ | [RRĀ, V.kh., 10 9.2]
lohaparpaṭamākṣīkaṃ kaṃkuṣṭhaṃ vimalābhrakam | [RRĀ, V.kh., 10 10.1]
mṛtaśulbaṃ śilāsūtaṃ daradārkasnuhīpayaḥ | [RRĀ, V.kh., 10 10.2]
etaiḥ samaṃ nāgacūrṇaṃ mardyaṃ ruddhvā puṭe pacet | [RRĀ, V.kh., 10 11.1]
punarmardyaṃ punaḥ pācyaṃ yāvadvārāṃścaturdaśa | [RRĀ, V.kh., 10 11.2]
evaṃ śataguṇaṃ vāhyaṃ śuddhahemni dhaman dhaman | [RRĀ, V.kh., 10 12.1]
tatsvarṇaṃ nāgabījaṃ syādgorocananibhaṃ bhavet | [RRĀ, V.kh., 10 12.2]
kharparasthe drute nāge brahmabījadalāni hi | [RRĀ, V.kh., 10 13.1]
kṣiptvāgniṃ jvālayeccaṇḍaṃ brahmadaṇḍena cālayet | [RRĀ, V.kh., 10 13.2]
caturyāmāttu tad bhasma jātaṃ pātrātsamuddharet | [RRĀ, V.kh., 10 14.1]
ruddhvā gajapuṭe pacyāt pādāṃśaṃ gaṃdhakaṃ punaḥ | [RRĀ, V.kh., 10 14.2]
dattvāmlamarditaṃ pacyādevaṃ vārāṃścaturdaśa | [RRĀ, V.kh., 10 15.1]
raktavarṇaṃ bhavedbhasma tadbhāgaṃ kharpare kṣipet | [RRĀ, V.kh., 10 15.2]
bhāgatrayaṃ śilācūrṇaṃ pṛthakpātre vinikṣipet | [RRĀ, V.kh., 10 16.1]
pañcāṅgaṃ vāsakācūrṇaṃ tvakcūrṇaṃ cārjunasya vai | [RRĀ, V.kh., 10 16.2]
śākakiṃśukakoraṇṭaśigrūṇāṃ puṣpamāharet | [RRĀ, V.kh., 10 17.1]
nāginī nāgakanyā ca kumārī cāhimārakam | [RRĀ, V.kh., 10 17.2]
sarveṣāṃ pratibhāgaikaṃ śilāmadhye vinikṣipet | [RRĀ, V.kh., 10 18.1]
sarvaṃ caturguṇair mūtraiśchāgajaiḥ kvāthamācaret | [RRĀ, V.kh., 10 18.2]
pūrvoktanāgabhūtaiśca kharparasthasya saṃkṣipet | [RRĀ, V.kh., 10 19.1]
cālayetpācayeccullyāṃ yāvatsaptadināvadhi | [RRĀ, V.kh., 10 19.2]
yatnena mṛtanāgena vāpo deyo drutasya ca | [RRĀ, V.kh., 10 20.1]
pakvabījasya vārāṃstrīn rañjitaṃ jāyate śubham | [RRĀ, V.kh., 10 20.2]
dalānāṃ caiva bījānāṃ piṣṭīstambhe viśeṣataḥ | [RRĀ, V.kh., 10 21.1]
uccāṭe krāmaṇe yojyaṃ pūrvoktaṃ mṛtanāgakam | [RRĀ, V.kh., 10 21.2]
mañjiṣṭhā brahmapuṣpaṃ ca puṣpaṃ ca karavīrakam | [RRĀ, V.kh., 10 22]
sarvāsāṃ vṛkṣajātīnāṃ raktapuṣpāṇi cāharet | [RRĀ, V.kh., 10 23.1]
khādiraṃ devadāruṃ ca dviniśā raktacandanam | [RRĀ, V.kh., 10 23.2]
sarvaṃ lākṣārasaiḥ piṣṭvā kṣiptvā tailaṃ caturguṇam | [RRĀ, V.kh., 10 24.1]
pacettailāvaśeṣaṃ tu tasmiṃstaile niṣecayet | [RRĀ, V.kh., 10 24.2]
trisaptadhā pakvabījaṃ rañjate jāyate śubham | [RRĀ, V.kh., 10 24.3]
garbhadrāvaiḥ prayoktavyaṃ tathā sarvatra sāraṇe | [RRĀ, V.kh., 10 25.1]
samena jārayetsūtaṃ dviguṇena tu sārayet | [RRĀ, V.kh., 10 25.2]
triguṇena hyanenaiva kartavyaṃ pratisāraṇam | [RRĀ, V.kh., 10 26.1]
sāritaṃ krāmaṇenaiva vedhakāle niyojayet | [RRĀ, V.kh., 10 26.2]
vimalā tīkṣṇacūrṇaṃ ca sattvaṃ śvetābhrakasya ca | [RRĀ, V.kh., 10 27.1]
rasakaṃ tāramākṣīkaṃ samabhāgaṃ vicūrṇayet | [RRĀ, V.kh., 10 27.2]
cūrṇāccaturguṇaṃ vaṅgaṃ dvaṃdvamelāpakaṃ dhamet | [RRĀ, V.kh., 10 28.1]
mardayedamlayogena ruddhvā gajapuṭe pacet | [RRĀ, V.kh., 10 28.2]
evaṃ pañcapuṭaiḥ pakvaṃ tatastāre tu vāhayet | [RRĀ, V.kh., 10 29.1]
dhamandaśaguṇaṃ yāvattattāraṃ tārabījakam | [RRĀ, V.kh., 10 29.2]
tāpyena mārayed baṃgaṃ yathā tālena māritam | [RRĀ, V.kh., 10 30.1]
tad dvātriṃśaguṇaṃ tāre vāhayettālavāpataḥ | [RRĀ, V.kh., 10 30.2]
tāmrabījaṃ tu tacchreṣṭhaṃ sāraṇe rañjane hitam | [RRĀ, V.kh., 10 30.3]
kuṭilaṃ vimalā tīkṣṇaṃ samaṃ cūrṇaṃ prakalpayet | [RRĀ, V.kh., 10 31.1]
dhmātavyaṃ dvaṃdvaliptāyāṃ khoṭamamlena peṣitam | [RRĀ, V.kh., 10 31.2]
puṭitaṃ pañcavāraṃ tu tāre vāhyaṃ śanairdhamet | [RRĀ, V.kh., 10 32.1]
yāvaddaśaguṇaṃ tattu tārabījaṃ bhavecchubham | [RRĀ, V.kh., 10 32.2]
baṃgaṃ śvetābhrasattvaṃ ca tāramākṣikasattvakam | [RRĀ, V.kh., 10 33.1]
dvaṃdvamūṣāgataṃ dhāmyaṃ tritayaṃ cūrṇitaṃ samam | [RRĀ, V.kh., 10 33.2]
vāhyaṃ daśaguṇaṃ tāre tāramākṣikavāpataḥ | [RRĀ, V.kh., 10 34.1]
tattāraṃ jāyate bījaṃ sarvakāryakarakṣamam | [RRĀ, V.kh., 10 34.2]
yathāprāptaiḥ śvetapuṣpair nānāvṛkṣasamudbhavaiḥ | [RRĀ, V.kh., 10 35]
rasaṃ caturguṇaṃ yojyaṃ kaṅguṇītailavāpataḥ | [RRĀ, V.kh., 10 36.1]
pacettailāvaśeṣaṃ tu tasmiṃstaile niṣecayet | [RRĀ, V.kh., 10 36.2]
drāvitaṃ tārabījaṃ tu ekaviṃśativārakam | [RRĀ, V.kh., 10 37.1]
rañjitaṃ jāyate tattu rasarājasya rañjakam | [RRĀ, V.kh., 10 37.2]
jyotiṣmatīkarañjākṣakaṭutumbīsamudbhavam | [RRĀ, V.kh., 10 38.1]
tailamekaṃ samādāya maṇḍūkavasayā samam | [RRĀ, V.kh., 10 38.2]
kūrmasūkarameṣāhijalūkāmatsyajāpi vā | [RRĀ, V.kh., 10 39.1]
eteṣvekā vasā grāhyā pūrvatailaṃ samāharet | [RRĀ, V.kh., 10 39.2]
raktavargaṃ pītavargaṃ kāryaṃ kṣīraiścaturguṇaiḥ | [RRĀ, V.kh., 10 40.1]
puṣpāṇāṃ raktapītānām ekaikānāṃ dravaṃ haret | [RRĀ, V.kh., 10 40.2]
etaddvaṃdvavibhāgaṃ syātpūrvakvāthacatuṣṭayam | [RRĀ, V.kh., 10 41.1]
pāṭalīkākatuṇḍyutthaṃ mahārāṣṭrīdravaṃ tathā | [RRĀ, V.kh., 10 41.2]
pratyekaṃ bhāgamekaikaṃ pūrvatailavasāyutam | [RRĀ, V.kh., 10 42.1]
yojyaṃ bhāgadvayaṃ tatra bhūlatāmalatāpyakam | [RRĀ, V.kh., 10 42.2]
dvandvamelāpayor ekaṃ tailāt ṣoḍaśakāṃśakam | [RRĀ, V.kh., 10 43.1]
pratyekaṃ yojayettasmin sarvamekatra pācayet | [RRĀ, V.kh., 10 43.2]
grāhyaṃ tailāvaśeṣaṃ tu vastrapūtaṃ surakṣayet | [RRĀ, V.kh., 10 44.1]
vikhyātaṃ sāraṇātailaṃ rasarājasya karmaṇi | [RRĀ, V.kh., 10 44.2]
nāgaṃ vaṅgaṃ mṛtaṃ tulyamamlena ca vaṭīkṛtam | [RRĀ, V.kh., 10 45.1]
krāmaṇārthe prayoktavyaṃ vedhakāle rasasya tu | [RRĀ, V.kh., 10 45.2]
saurāṣṭrīṃ bhāvayed gharme gavāṃ pittaiḥ tridhātataḥ | [RRĀ, V.kh., 10 46.1]
tatsattvaṃ somavad grāhyaṃ krāmakaṃ yojayedrase | [RRĀ, V.kh., 10 46.2]
manaḥśilā viṣaṃ tāpyaṃ mahiṣīkarṇajaṃ malam | [RRĀ, V.kh., 10 47.1]
kākaviṭ khararaktaṃ ca krāmaṇaṃ snukpayo'nvitam | [RRĀ, V.kh., 10 47.2]
nararaktārkadugdhaṃ ca ṭaṃkaṇaṃ bhūlatā śilā | [RRĀ, V.kh., 10 48.1]
samāṃśaṃ krāmakaṃ yojyaṃ vedhakāle rasasya tu | [RRĀ, V.kh., 10 48.2]
indragopaṃ viṣaṃ kāṃtaṃ nararaktaṃ snuhīpayaḥ | [RRĀ, V.kh., 10 49.1]
rasakaṃ daradaṃ tailaṃ sarvamekatra mardayet | [RRĀ, V.kh., 10 49.2]
krāmakaṃ kṣepalepābhyāṃ vedhakāle niyojayet | [RRĀ, V.kh., 10 49.3]
rasaṃ dhānyābhrakaṃ sattvaṃ kākaviṭ haritālakam | [RRĀ, V.kh., 10 50.1]
nayanaṃ sahadevānāṃ bhūnāgaśca samaṃ samam | [RRĀ, V.kh., 10 50.2]
piṇḍitaṃ krāmaṇe siddhaṃ kṣepe lepe niyojayet | [RRĀ, V.kh., 10 51]
kadalīkandasauvīraṃ kaṇṭakārīrasaplutam | [RRĀ, V.kh., 10 52.1]
krāmaṇaṃ sarvadhātūnāṃ sarvadvaṃdveṣu melanam | [RRĀ, V.kh., 10 52.2]
krāmaṇena vinā sūto na krameddehalohayoḥ | [RRĀ, V.kh., 10 53.1]
uktasthāneṣu yogeṣu tasmāt sarveṣu yojayet | [RRĀ, V.kh., 10 53.2]
dagdhaṃ śaṃkhaṃ ravikṣīrairbhāvitaṃ śatadhātape | [RRĀ, V.kh., 10 54.1]
tataḥ pañcapuṭaiḥ pakvaṃ ruddhvā ruddhvātha saṃpuṭe | [RRĀ, V.kh., 10 54.2]
tatsamaṃ ṭaṃkaṇaṃ kṣiptvā hyamlavargeṇa bhāvayet | [RRĀ, V.kh., 10 55.1]
rājāvartaṃ pravālaṃ ca daradaṃ gaṃdhakaṃ śilā | [RRĀ, V.kh., 10 55.2]
pañcānāṃ tu samaṃ cūrṇaṃ śaṅkhatulyaṃ niyojayet | [RRĀ, V.kh., 10 56.1]
sarvaṃ tadamlavargeṇa mardayeddivasatrayam | [RRĀ, V.kh., 10 56.2]
ayaṃ mahāviḍaḥ khyātaḥ khoṭānāṃ jāraṇe hitaḥ | [RRĀ, V.kh., 10 57.1]
mūṣālepaṃ tu sarvatra jāraṇe yojayetsadā | [RRĀ, V.kh., 10 57.2]
tatkṣaṇājjarate sūto vajrādīni na saṃśayaḥ | [RRĀ, V.kh., 10 58]
trikṣāraṃ pañcalavaṇaṃ navasāraṃ kaṭutrayam | [RRĀ, V.kh., 10 59.1]
indragopaṃ ghanaṃ śigru sūraṇaṃ vanasūraṇam | [RRĀ, V.kh., 10 59.2]
bhāvayedamlavargeṇa tridinaṃ hyātape khare | [RRĀ, V.kh., 10 60.1]
anena marditaḥ sūto bhakṣayed aṣṭalohakam | [RRĀ, V.kh., 10 60.2]
vyoṣaṃ gaṃdhakaṃ kāsīsaṃ svarṇapuṣpī suvarcalam | [RRĀ, V.kh., 10 61.1]
sarjī ṭaṃkaṇaṃ sauvīraṃ saindhavaṃ śigrujairdravaiḥ | [RRĀ, V.kh., 10 61.2]
daśāhaṃ bhāvayed gharme viḍo'yaṃ jāraṇe hitaḥ | [RRĀ, V.kh., 10 61.3]
dagdhaśaṅkhaṃ ravikṣīrairbhāvitaṃ śatadhātape | [RRĀ, V.kh., 10 62.1]
tataḥ pañcapuṭaiḥ pakvaṃ jāraṇe viḍamuttamam | [RRĀ, V.kh., 10 62.2]
trikṣāraṃ pañcalavaṇam amlavetasasaṃyutam | [RRĀ, V.kh., 10 63.1]
anena mardayetsūtamabhrasattvaṃ caratyalam | [RRĀ, V.kh., 10 63.2]
gomūtraṃ gaṃdhakaṃ gharme śatavāraṃ vibhāvayet | [RRĀ, V.kh., 10 64.1]
śigrumūladravais tadvad dagdhaṃ śaṅkhaṃ vibhāvayet | [RRĀ, V.kh., 10 64.2]
etadgaṃdhakaśaṃkhābhyāṃ samāṃśaṃ viṣasaindhavam | [RRĀ, V.kh., 10 65.1]
etairvimarditaṃ sūtaṃ grasate sarvalohakam | [RRĀ, V.kh., 10 65.2]
ṭaṃkaṇaṃ śatadhā bhāvyaṃ dravaiḥ pālāśavṛkṣajaiḥ | [RRĀ, V.kh., 10 66.1]
viḍo vahnimukho nāma hitaḥ sarvasya jāraṇe | [RRĀ, V.kh., 10 66.2]
gaṃdhakaṃ navasāraṃ vā mukhaṃ kāṃtasya cātape | [RRĀ, V.kh., 10 67.1]
śatadhā mūtravargeṇa bhāvitaṃ syād viḍaṃ pṛthak | [RRĀ, V.kh., 10 67.2]
trikṣāraṃ gaṃdhakaṃ tālaṃ bhūkhagaṃ navasārakam | [RRĀ, V.kh., 10 68.1]
saiṃdhavaṃ ca samaṃ sarvaṃ mūtravargairdinaṃ pacet | [RRĀ, V.kh., 10 68.2]
jvālāmukho viḍo nāma hitaḥ sarvatra jāraṇe | [RRĀ, V.kh., 10 69]
gaṃdhakaṃ śatadhā bhāvyaṃ vanaśigruśiphādravaiḥ | [RRĀ, V.kh., 10 70.1]
jambīrairnavasāraṃ vā bhāvitaṃ syādviḍaṃ pṛthak | [RRĀ, V.kh., 10 70.2]
vāsakairaṃḍakadalī devadālī punarnavā | [RRĀ, V.kh., 10 71.1]
vāsāpālāśaniculaṃ tilaṃ kāñcanamokṣakam | [RRĀ, V.kh., 10 71.2]
etān samūlān ādāya nātiśuṣkān vikhaṇḍayet | [RRĀ, V.kh., 10 72.1]
pañcāṅgaṃ mūlakaṃ dagdhvā tilakāṇḍaṃ ca tatsamam | [RRĀ, V.kh., 10 72.2]
etatkṣāraiḥ pūrvakalkaṃ mūtravargeṇa bhāvayet | [RRĀ, V.kh., 10 73.1]
vastrapūtaṃ dravaṃ pacyāt mṛdvagnau lohapātrake | [RRĀ, V.kh., 10 73.2]
bāṣpāṇāṃ budbudānāṃ ca bahūnām udgamo yadā | [RRĀ, V.kh., 10 74.1]
tadā kāsīsaṃ saurāṣṭrī kṣāratrayaṃ kaṭutrayam | [RRĀ, V.kh., 10 74.2]
gaṃdhakaṃ paṃcalavaṇaṃ navasāraṃ ca hiṃgulam | [RRĀ, V.kh., 10 75.1]
eteṣāṃ nikṣipeccūrṇaṃ tasminpātre'tha cālayet | [RRĀ, V.kh., 10 75.2]
guḍapākaṃ samuttārya lohasaṃpuṭake kṣipet | [RRĀ, V.kh., 10 76.1]
saptāhaṃ bhūmigarbhe'tha dhānyarāśau tathā punaḥ | [RRĀ, V.kh., 10 76.2]
saptāhaṃ saṃsthitaḥ siddho viḍo'yaṃ vaḍavānalaḥ | [RRĀ, V.kh., 10 76.3]
bhāvayenniculakṣāraṃ devadālīdaladravaiḥ | [RRĀ, V.kh., 10 77.1]
ekaviṃśativāraṃ tu biḍo'yaṃ sattvajāraṇe | [RRĀ, V.kh., 10 77.2]
devadālīśiphābījaṃ guṃjāsaiṃdhavaṭaṃkaṇam | [RRĀ, V.kh., 10 78.1]
samāṃśaṃ niculakṣāramamlavargeṇa saptadhā | [RRĀ, V.kh., 10 78.2]
kośātakīdalarasairbhāvayeddinasaptakam | [RRĀ, V.kh., 10 79.1]
tīvrānalo nāma biḍo vihito hemajāraṇe | [RRĀ, V.kh., 10 79.2]
mūlakārdrakavahnīnāṃ kṣāraṃ gomūtralolitam | [RRĀ, V.kh., 10 80.1]
vastrapūtaṃ dravaṃ grāhyaṃ gaṃdhakaṃ tena bhāvayet | [RRĀ, V.kh., 10 80.2]
śatavāraṃ khare gharme viḍo'yaṃ hemajāraṇe | [RRĀ, V.kh., 10 81]
trikṣāraṃ paṃcalavaṇaṃ śaṅkhaṃ tālaṃ manaḥśilā | [RRĀ, V.kh., 10 82.1]
dinaikamamlavargeṇa pakvaṃ syāddhemajāraṇe | [RRĀ, V.kh., 10 82.2]
gaṃdhakaṃ navasāraṃ ca jambīrāmlena mardayet | [RRĀ, V.kh., 10 83.1]
śatavāraṃ khare gharme biḍo'yaṃ hemajāraṇe | [RRĀ, V.kh., 10 83.2]
kanyāhayāridhattūradravairbhāvyaṃ tu gaṃdhakam | [RRĀ, V.kh., 10 84.1]
śatadhā taṃ khare gharme viḍo'yaṃ sarvajāraṇe | [RRĀ, V.kh., 10 84.2]
anena grasate śīghraṃ śuktisaṃbhavasaṃpuṭe | [RRĀ, V.kh., 10 85]
saiṃdhavaṃ gaṃdhakaṃ tulyaṃ tāmravallīdravaiḥ plutam | [RRĀ, V.kh., 10 86.1]
anena biḍayogena gaganaṃ grasate rasaḥ | [RRĀ, V.kh., 10 86.2]
śilāgaṃdhakasindhūtthaṃ pratyekaṃ ca palaṃ palam | [RRĀ, V.kh., 10 87.1]
palatrayaṃ ca bhūnāgaṃ sarvamekatra mardayet | [RRĀ, V.kh., 10 87.2]
śoṣayecca punardeyaṃ bhūnāgānāṃ palatrayam | [RRĀ, V.kh., 10 88.1]
tadvanmardyaṃ punaḥ śoṣyaṃ pācayenmandavahninā | [RRĀ, V.kh., 10 88.2]
evam aṣṭaguṇaṃ dattvā mardyaṃ pācyaṃ vicūrṇayet | [RRĀ, V.kh., 10 89.1]
ayaṃ siddhaviḍo yojyo jāraṇe hemakarmaṇi | [RRĀ, V.kh., 10 89.2]
samyak saṃskṛtagaṃdhakādyuparasaṃ sattvaṃ tato vyomajaṃ paścānmākṣikasattvahāṭakavaraṃ garbhadrutau drāvitam | [RRĀ, V.kh., 10 90.1]
rāgai rañjitabījajālam akhilaṃ bāhyāṃ drutiṃ dvaṃdvitāṃ sūte sarvamidaṃ krameṇa vidhinā siddhairbiḍairjārayet | [RRĀ, V.kh., 10 90.2]
{RRĀ, V.kh., 11}
siddhaiḥ sūtavarasya karma vividhaṃ khyātaṃ vicitraiḥ kramaiḥ sādhyāsādhyavivekato hy anubhavan dṛṣṭvā samastaṃ mayā | [RRĀ, V.kh., 11 1.1]
yuktyāṣṭādaśadhā viśeṣavidhinā svedādivedhāntakaṃ dakṣāṇāṃ sukhasādhyameva sukhadaṃ saṃtanyate sāmpratam | [RRĀ, V.kh., 11 1.2]
svedanaṃ mardanaṃ mūrchotthāpanaṃ pātanaṃ tridhā | [RRĀ, V.kh., 11 2.1]
nirodhanaṃ niyāmaśca dīpanaṃ cānuvāsanam | [RRĀ, V.kh., 11 2.2]
jāraṇaṃ cāraṇaṃ caiva garbhabāhyadrutis tathā | [RRĀ, V.kh., 11 3.1]
rañjanaṃ sāraṇaṃ cānusāraṇā pratisāraṇā krāmaṇaṃ dehaloheṣu | [RRĀ, V.kh., 11 3.2]
nānādhānyairyathāprāptais tuṣavarjair jalānvitaiḥ | [RRĀ, V.kh., 11 4.1]
mṛdbhāṇḍaṃ pūritaṃ rakṣedyāvadamlatvamāpnuyāt | [RRĀ, V.kh., 11 4.2]
tanmadhye bhṛṅgarāṅmuṇḍī viṣṇukrāntā punarnavā | [RRĀ, V.kh., 11 5.1]
mīnākṣī caiva sarpākṣī sahadevī śatāvarī | [RRĀ, V.kh., 11 5.2]
triphalā girikarṇī ca haṃsapādī ca citrakam | [RRĀ, V.kh., 11 6.1]
samūlaṃ khaṇḍayitvā tu yathālābhaṃ niveśayet | [RRĀ, V.kh., 11 6.2]
pūrvāmlabhāṇḍamadhye tu dhānyāmlakamidaṃ bhavet | [RRĀ, V.kh., 11 7.1]
svedanādiṣu sarvatra rasarājasya yojayet | [RRĀ, V.kh., 11 7.2]
atyamlam āranālaṃ vā tadabhāve niyojayet | [RRĀ, V.kh., 11 7.3]
tryūṣaṇaṃ lavaṇaṃ rājī citrakaṃ triphalārdrakam | [RRĀ, V.kh., 11 8.1]
mahābalā nāgabalā meghanādaḥ punarnavā | [RRĀ, V.kh., 11 8.2]
meṣaśṛṅgī citrakaṃ ca navasāraṃ samaṃ samam | [RRĀ, V.kh., 11 9.1]
etat samastaṃ vyastaṃ vā pūrvāmlenaiva mardayet | [RRĀ, V.kh., 11 9.2]
tatkalkena limped vastre yāvad aṅgulamātrakam | [RRĀ, V.kh., 11 10.1]
tanmadhye nikṣipetsūtaṃ baddhvā pacyāddinatrayam | [RRĀ, V.kh., 11 10.2]
dolāyantre 'mlasaṃyukte svedito jāyate rasaḥ | [RRĀ, V.kh., 11 10.3]
prakṣālya kāñjikaiḥ soṣṇais tamādāya vimardayet | [RRĀ, V.kh., 11 11.1]
atyamlam āranālaṃ tattadabhāve niyojayet | [RRĀ, V.kh., 11 11.2]
gṛhadhūmeṣṭikācūrṇaṃ dagdhorṇā lavaṇaṃ guḍam | [RRĀ, V.kh., 11 12.1]
rājikā triphalā kanyā citrakaṃ bṛhatī kaṇā | [RRĀ, V.kh., 11 12.2]
vandhyākarkoṭakī cātha vyastaṃ vātha samastakam | [RRĀ, V.kh., 11 13.1]
kvāthayedāranālena tena mardyaṃ tryahaṃ rasam | [RRĀ, V.kh., 11 13.2]
prakṣālya kāñjikenaiva samādāya vimūrchayet | [RRĀ, V.kh., 11 13.3]
meṣaśṛṅgī kṛṣṇadhūrto balā śvetāparājitā | [RRĀ, V.kh., 11 14]
kanyāgnitriphalā caiva sarpākṣī sūraṇaṃ vacā | [RRĀ, V.kh., 11 15.1]
gojihvā cāṅgulī nīlī muruṇḍī kṣīrakandakam | [RRĀ, V.kh., 11 15.2]
rājikā kākamācī ca ravikṣīraṃ ca kāñcanam | [RRĀ, V.kh., 11 16.1]
vyastānāṃ vā samastānāṃ drāvaiścaiṣāṃ vimardayet | [RRĀ, V.kh., 11 16.2]
yāmaikaṃ rasarājaṃ ca mūṣāyāṃ saṃnirodhayet | [RRĀ, V.kh., 11 17.1]
puṭaikena pacettaṃ tu bhūdhare vātha mardayet | [RRĀ, V.kh., 11 17.2]
sarvadrāvair yathāpūrvaṃ ruddhvā ruddhvā vipācayet | [RRĀ, V.kh., 11 18.1]
ityevaṃ saptadhā kuryājjāyate mūrchito rasaḥ | [RRĀ, V.kh., 11 18.2]
jalaiḥ soṣṇāranālair vā lolanādutthito bhavet | [RRĀ, V.kh., 11 19.1]
athavā pātanāyantre pācanādutthito bhavet | [RRĀ, V.kh., 11 19.2]
evamutthāpitaḥ sūtastridhā pātyaḥ krameṇa tu | [RRĀ, V.kh., 11 19.3]
kākamācī jayā brāhmī cāṅgerī raktacitrakam | [RRĀ, V.kh., 11 20.1]
aṅkolī rājavṛkṣaśca tilaparṇī kumārikā | [RRĀ, V.kh., 11 20.2]
maṇḍūkī citrakaṃ pāṭhā kākajaṅghā śatāvarī | [RRĀ, V.kh., 11 21.1]
bhūpāṭalī devadālī nirguṇḍī girikarṇikā | [RRĀ, V.kh., 11 21.2]
śaṇapuṣpyārdrakaṃ śṛṅgī gojihvā kṣīrakandakam | [RRĀ, V.kh., 11 22.1]
nīlī caiṣāṃ samastānāṃ vyastānāṃ ca dravairdinam | [RRĀ, V.kh., 11 22.2]
tāmrapādayutaṃ sūtaṃ mardayedamlakaiḥ saha | [RRĀ, V.kh., 11 23.1]
tatpiṣṭaḥ pātayedyantre cordhvapātanake punaḥ | [RRĀ, V.kh., 11 23.2]
ādāya mardayettadvattāmracūrṇena saṃyutam | [RRĀ, V.kh., 11 24.1]
pātayenmardayeccaiva tāmraṃ dattvā punaḥ punaḥ | [RRĀ, V.kh., 11 24.2]
ityevaṃ saptadhā kuryānmardanaṃ pātanaṃ kramāt | [RRĀ, V.kh., 11 24.3]
ūrdhvalagnaṃ samādāya adhaḥpātena pātayet | [RRĀ, V.kh., 11 25]
triphalā rājikā śigrustryūṣaṃ lavaṇacitrakam | [RRĀ, V.kh., 11 26.1]
sūtatulyaṃ tu tatsarvaṃ kāñjikair mardayeddinam | [RRĀ, V.kh., 11 26.2]
tena limped ūrdhvabhāṇḍaṃ pṛṣṭhe deyaṃ puṭaṃ laghu | [RRĀ, V.kh., 11 27.1]
adhaḥpātanayantre tu pātitaṃ tu samuddharet | [RRĀ, V.kh., 11 27.2]
triphalā rājikā śigrustryūṣaṃ lavaṇacitrakam | [RRĀ, V.kh., 11 28.1]
dhānyābhrakaṃ rasaṃ sarvaṃ mardayedāranālakaiḥ | [RRĀ, V.kh., 11 28.2]
naṣṭapiṣṭaṃ tu tat pātyaṃ tiryagyantre dṛḍhāgninā | [RRĀ, V.kh., 11 29]
lavaṇenāmbupiṣṭena haṇḍikāntargataṃ rasam | [RRĀ, V.kh., 11 30.1]
ācchādyātha jalaṃ kiṃcit kṣiptvā śrāveṇa rodhayet | [RRĀ, V.kh., 11 30.2]
ūrdhvaṃ laghupuṭaṃ deyaṃ labdhvāpyadho bhavedrasaḥ | [RRĀ, V.kh., 11 30.3]
trikṣāraṃ pañcalavaṇaṃ bhūkhagaṃ śigrumūlakam | [RRĀ, V.kh., 11 31.1]
svarṇapuṣpī ca kāsīsaṃ maricaṃ rājikā madhu | [RRĀ, V.kh., 11 31.2]
kṣīrakando jayā kanyā vijayā girikarṇikā | [RRĀ, V.kh., 11 32.1]
kākajaṅghā śoṇapuṣpī pātālagaruḍī kaṇā | [RRĀ, V.kh., 11 32.2]
vandhyākarkoṭakī vahnirvyastaṃ vātha samastakam | [RRĀ, V.kh., 11 33.1]
peṣayedamlavargeṇa taddravairmardayedrasam | [RRĀ, V.kh., 11 33.2]
dinānte bandhayedvastre dolāyantre tryahaṃ pacet | [RRĀ, V.kh., 11 34.1]
pūrvadrāvairghaṭe pūrṇe grāsārthī jāyate rasaḥ | [RRĀ, V.kh., 11 34.2]
dīpitaṃ rasarājaṃ tu jambīrarasasaṃyutam | [RRĀ, V.kh., 11 35.1]
dinaikaṃ dhārayed gharme mṛtpātre vāsito bhavet | [RRĀ, V.kh., 11 35.2]
svedanādiśubhakarmasaṃskṛtaḥ saptakañcukavivarjito bhavet | [RRĀ, V.kh., 11 36.1]
aṣṭamāṃśam avaśiṣyate tadā śuddhasūta iti kathyate budhaiḥ | [RRĀ, V.kh., 11 36.2]
{RRĀ, V.kh., 12}
samukhavimukhasūte jāraṇārthaṃ pravakṣye vividhasulabhayogairbhojanaṃ gaṃdhakasya | [RRĀ, V.kh., 12 1.1]
tadanu ca ghanacūrṇairbhojanaṃ pācanaṃ syāt nikhilasūtavibhūtyai vārtikānāṃ sukhāya | [RRĀ, V.kh., 12 1.2]
gaṃdhakaṃ sūkṣmacūrṇaṃ tu saptadhā bṛhatīdravaiḥ | [RRĀ, V.kh., 12 2.1]
bhāvayedvātha vṛntākarasenaiva tu saptadhā | [RRĀ, V.kh., 12 2.2]
palaikaṃ pāradaṃ śuddhaṃ kācakūpyantare kṣipet | [RRĀ, V.kh., 12 3.1]
karṣakaṃ bhāvitaṃ gaṃdhaṃ karpūraṃ māṣamātrakam | [RRĀ, V.kh., 12 3.2]
kṣiptvā tatra mukhaṃ ruddhvā mṛdā kūpīṃ ca lepayet | [RRĀ, V.kh., 12 4.1]
dīpāgninā dinaṃ pacyānmukhamudghāṭayetpunaḥ | [RRĀ, V.kh., 12 4.2]
jīrṇe gaṃdhaṃ ca karpūraṃ dattvā tadvacca jārayet | [RRĀ, V.kh., 12 5.1]
evaṃ śataguṇe jīrṇe gaṃdhakaṃ jārayedrase | [RRĀ, V.kh., 12 5.2]
kāsīsaṃ caiva saurāṣṭrī sajjīkṣāreṇa modakam | [RRĀ, V.kh., 12 6.1]
śigrutoyena saṃyuktaṃ kṛtvā bhāvyamanena vai | [RRĀ, V.kh., 12 6.2]
saptāhaṃ cūrṇitaṃ gaṃdhaṃ taṃ gaṃdhaṃ jārayetpunaḥ | [RRĀ, V.kh., 12 7.1]
iṣṭikāgartamadhye tu samyak śuddharasaṃ kṣipet | [RRĀ, V.kh., 12 7.2]
mukhaṃ svacchena vastreṇa chādayettasya pṛṣṭhataḥ | [RRĀ, V.kh., 12 8.1]
daśāṃśaṃ gaṃdhakaṃ dattvā śrāvakeṇa nirodhayet | [RRĀ, V.kh., 12 8.2]
pṛṣṭhe laghupuṭaṃ deyaṃ jīrṇe gaṃdhaṃ punaḥ kṣipet | [RRĀ, V.kh., 12 9.1]
evaṃ śataguṇaṃ jāryaṃ gaṃdhakaṃ pārade śanaiḥ | [RRĀ, V.kh., 12 9.2]
taṃ rasaṃ taptakhalve tu kṣipedvastreṇa gālitam | [RRĀ, V.kh., 12 10.1]
pādāṃśakaṃ pakvabījaṃ dattvāmlairmardayeddinam | [RRĀ, V.kh., 12 10.2]
taṃ kṣipeccāraṇāyantre jaṃbīrarasasaṃyutam | [RRĀ, V.kh., 12 11.1]
taṃ yaṃtraṃ dhārayed gharme jārito jāyate rasaḥ | [RRĀ, V.kh., 12 11.2]
saviḍaṃ kalayedyaṃtre dinaikaṃ tu puṭe pacet | [RRĀ, V.kh., 12 12.1]
jāritaṃ syātpunarbījaṃ dattvā jāryaṃ ca pūrvavat | [RRĀ, V.kh., 12 12.2]
jārayecca punastadvadevaṃ jāryaṃ samaṃ kramāt | [RRĀ, V.kh., 12 12.3]
jāritaṃ sāraṇāyantre kṣipettailaṃ vasānvitam | [RRĀ, V.kh., 12 13.1]
drāvitaṃ nālamūṣāyāṃ pakvabījarasānvitam | [RRĀ, V.kh., 12 13.2]
tadyaṃtre dhārayedevaṃ sārito jārayedrasaḥ | [RRĀ, V.kh., 12 14.1]
sāritaṃ tatpunarmardyaṃ pūrvavad biḍasaṃyutam | [RRĀ, V.kh., 12 14.2]
jārayetkacchape yaṃtre jīrṇe bīje tu sārayet | [RRĀ, V.kh., 12 15.1]
pūrvavat sāraṇāyantre bījena dviguṇena vai | [RRĀ, V.kh., 12 15.2]
punastaṃ jārayettadvattathaiva pratisārayet | [RRĀ, V.kh., 12 16.1]
triguṇena tu bījena pūrvavajjārayetpunaḥ | [RRĀ, V.kh., 12 16.2]
tadrasaṃ tālakaṃ tulyaṃ tailaṃ dhattūrasaṃbhavam | [RRĀ, V.kh., 12 17.1]
divyauṣadhīgaṇadrāvaṃ sarvaṃ mardyaṃ dināvadhi | [RRĀ, V.kh., 12 17.2]
vajramūṣāndhitaṃ pacyātkarīṣāgnau dināvadhi | [RRĀ, V.kh., 12 18.1]
punardivyauṣadhīdrāvairmardyaṃ pācyaṃ dināvadhi | [RRĀ, V.kh., 12 18.2]
ityevaṃ ca punaḥ kuryātsūto baddhamukho bhavet | [RRĀ, V.kh., 12 18.3]
taṃ rasaṃ dhautamākṣīkaṃ tīkṣṇaṃ śulbaṃ rasaḥ śaśī | [RRĀ, V.kh., 12 19.1]
samāṃśaṃ devadālyutthadravairmardyaṃ dināvadhi | [RRĀ, V.kh., 12 19.2]
tridinaṃ madhusarpirbhyāṃ marditaṃ golakīkṛtam | [RRĀ, V.kh., 12 20.1]
vajramūṣāgataṃ ruddhvā śoṣyaṃ tīvrāgninā dhamet | [RRĀ, V.kh., 12 20.2]
khadirāṅgārayogena khoṭabaddho bhavedrasaḥ | [RRĀ, V.kh., 12 21.1]
tatkhoṭaṃ ṭaṃkaṇaiḥ kācaiḥ śodhayedvai dhamandhaman | [RRĀ, V.kh., 12 21.2]
tejaḥpuñjo raso baddho bālārkasadṛśo bhavet | [RRĀ, V.kh., 12 22]
tadrasaṃ sikthakenaiva veṣṭayitvā prapūjayet | [RRĀ, V.kh., 12 23.1]
śatāṃśaṃ tu drute tāre krāmaṇenaiva saṃyutam | [RRĀ, V.kh., 12 23.2]
tattāraṃ jāyate svarṇaṃ jāṃbūnadasamaprabham | [RRĀ, V.kh., 12 24.1]
aṣṭānavatibhāgaṃ syādityevaṃ vedhako mataḥ | [RRĀ, V.kh., 12 24.2]
atha vakṣye rasendrasya vāsitasya mukhaṃ kramāt | [RRĀ, V.kh., 12 25.1]
yena vyomādivaikrāntaṃ caratyāśvabhiṣecitam | [RRĀ, V.kh., 12 25.2]
amlavetasajaṃbīrabījapūrakabhūkhagaiḥ | [RRĀ, V.kh., 12 26.1]
tridinaṃ mardayetsūtaṃ bhūnāgaiśca dinatrayam | [RRĀ, V.kh., 12 26.2]
taptakhalve dinaṃ mardyaṃ sūtasyetthaṃ mukhaṃ bhavet | [RRĀ, V.kh., 12 26.3]
madhyagartasamāyuktaṃ kārayediṣṭikādvayam | [RRĀ, V.kh., 12 27.1]
dhānyābhraṃ gaṃdhakaṃ śuddhaṃ pratyekaṃ daśaniṣkakam | [RRĀ, V.kh., 12 27.2]
yāmaṃ jambīrajairdrāvair mardyaṃ tenaiva lepayet | [RRĀ, V.kh., 12 28.1]
gartadvayaṃ samāṃśena hyadhogartaṃ suśodhitam | [RRĀ, V.kh., 12 28.2]
viṃśaniṣkaṃ kṣipetsūtam ūrdhvaṃ deyāpareṣṭikā | [RRĀ, V.kh., 12 29.1]
liptvā mṛllavaṇaiḥ saṃdhiṃ dīptāgniṃ jvālayedadhaḥ | [RRĀ, V.kh., 12 29.2]
avicchinnaṃ divārātrau yāvatsaptadināvadhi | [RRĀ, V.kh., 12 30.1]
svāṃgaśītaṃ samuddhṛtya rasaṃ kiṭṭavivarjitam | [RRĀ, V.kh., 12 30.2]
ityevaṃ tu tridhā kuryādrasasya tu mukhaṃ bhavet | [RRĀ, V.kh., 12 30.3]
vaṃśanālāndhitaṃ sūtaṃ bhāṇḍe gomūtrapūrite | [RRĀ, V.kh., 12 31.1]
trisaptāhaṃ paceccullyāṃ sūtasyetthaṃ mukhaṃ bhavet | [RRĀ, V.kh., 12 31.2]
samukhe nirmukhe sūte vakṣyate jāraṇaṃ kramāt | [RRĀ, V.kh., 12 32.1]
khalvapītaṃ raso liṅgaṃ mardanaṃ mārjanaṃ smṛtam | [RRĀ, V.kh., 12 32.2]
nānauṣadhīrasaiḥ snānaṃ sattvairbījaiḥ prapūjanam | [RRĀ, V.kh., 12 33.1]
svarṇādiratnajātaiśca upahāraṃ prakalpayet | [RRĀ, V.kh., 12 33.2]
naivedyaṃ rañjanaṃ divyaṃ sāraṇā syādvisarjanam | [RRĀ, V.kh., 12 34.1]
vedhanaṃ dehaloheṣu samyakpūjāvidheḥ phalam | [RRĀ, V.kh., 12 34.2]
yāvaddināni vahnau tu dhāraṇe jāryate rasaḥ | [RRĀ, V.kh., 12 35.1]
tāvadyugasahasrāṇi śivaloke mahīyate | [RRĀ, V.kh., 12 35.2]
yatkiṃcidrasarājasya sādhanārthe vyayo bhavet | [RRĀ, V.kh., 12 36.1]
tatsarvaṃ koṭiguṇitaṃ datte śrī bhairavī dhruvam | [RRĀ, V.kh., 12 36.2]
sādhakānāṃ sudhīrāṇām iha loke paratra ca | [RRĀ, V.kh., 12 37.1]
ato bhūpairvārtikendraiḥ sādhyaḥ syād bhuktimuktidaḥ | [RRĀ, V.kh., 12 37.2]
arkakṣīreṇa dhānyābhraṃ dinaṃ mardyaṃ nirudhya ca | [RRĀ, V.kh., 12 38.1]
kapotākhye puṭe pacyāt kṣīrairyāmaṃ vimardayet | [RRĀ, V.kh., 12 38.2]
ruddhvādhaḥ pūrvavatpacyādevaṃ vāracatuṣṭayam | [RRĀ, V.kh., 12 39.1]
tridhā ca mūlakadrāvai rambhākandadravaistridhā | [RRĀ, V.kh., 12 39.2]
apāmārgakākamācīmīnākṣībhṛṅgarāṇmuniḥ | [RRĀ, V.kh., 12 40.1]
punarnavā meghanādo vidāriścitrakaṃ tathā | [RRĀ, V.kh., 12 40.2]
kramād eṣāṃ dravaireva mardanaṃ puṭapācanam | [RRĀ, V.kh., 12 41.1]
ekaikenaikavāraṃ ca dattvā tadbhāvayetpunaḥ | [RRĀ, V.kh., 12 41.2]
śatāvarī tālamūlī kadalī taṇḍulīyakam | [RRĀ, V.kh., 12 42.1]
arkaḥ punarnavā śigruryavaciñcā hyanukramāt | [RRĀ, V.kh., 12 42.2]
pratidravair dinaikaṃ tu bhāvitaṃ cāraṇe hitam | [RRĀ, V.kh., 12 43]
arkakṣīraistu dhānyābhraṃ yāmaṃ mardyaṃ nirudhya ca | [RRĀ, V.kh., 12 44.1]
kapotākhye puṭe pacyādevaṃ vārāṃścaturdaśa | [RRĀ, V.kh., 12 44.2]
kadalī musalī śigrurvandhyāṅkollārkapīlukam | [RRĀ, V.kh., 12 45.1]
nāgavallī kuberākṣī bhūmyapāmārgatumbaruḥ | [RRĀ, V.kh., 12 45.2]
eṣāmekadravaṃ grāhyaṃ kāṃjike vyomasaṃyutam | [RRĀ, V.kh., 12 46.1]
sarvametatkṣiped bhāṇḍe tanmadhye pācayet tryaham | [RRĀ, V.kh., 12 46.2]
pūrvābhraṃ dolikāyantre samuddhṛtyātha śoṣayet | [RRĀ, V.kh., 12 47.1]
kāsīsaṃ tuvarī sindhuṣṭaṃkaṇaṃ ca samaṃ samam | [RRĀ, V.kh., 12 47.2]
sarvametaddaśāṃśaṃ tu kṣiptvā tasminvimardayet | [RRĀ, V.kh., 12 48.1]
dinaikaṃ taptakhalve tu kṣiptvā tasminvimardayet | [RRĀ, V.kh., 12 48.2]
dinaikaṃ taptakhalve tu tadabhraṃ cāraṇe hitam | [RRĀ, V.kh., 12 49]
śatavāraṃ drutaṃ nāgaṃ muṇḍīdrāve vinikṣipet | [RRĀ, V.kh., 12 50.1]
tena drāveṇa dhānyābhraṃ marditaṃ saptadhā puṭet | [RRĀ, V.kh., 12 50.2]
mardyaṃ mardyaṃ nirudhyātha kapotākhye puṭe pacet | [RRĀ, V.kh., 12 50.3]
tattulyaṃ gaṃdhakaṃ dattvā pūrvoktairmuṇḍikādravaiḥ | [RRĀ, V.kh., 12 51]
sastanyair bījapūrotthair drāvairbhāvyaṃ dināvadhi | [RRĀ, V.kh., 12 52.1]
etadabhraṃ tu sūtasya cāraṇe paramaṃ hitam | [RRĀ, V.kh., 12 52.2]
vyāghrapādī haṃsapādī kadalyagnikumārikāḥ | [RRĀ, V.kh., 12 53.1]
bṛhatī lāṅgalī vajrī khaṇḍajārīndravāruṇī | [RRĀ, V.kh., 12 53.2]
vandhyākarkoṭakī mūṣā sarpākṣī śaṅkhapuṣpikā | [RRĀ, V.kh., 12 54.1]
maṇḍūkī agnimathano vikhyātā siddhamūlikā | [RRĀ, V.kh., 12 54.2]
etāḥ samastā vyastā vā coktasthāne niyojayet | [RRĀ, V.kh., 12 55]
athātaḥ samukhe sūte pūrvābhraṃ ṣoḍaśāṃśakam | [RRĀ, V.kh., 12 56.1]
dattvā mardyaṃ taptakhalve siddhamūlīdravairdinam | [RRĀ, V.kh., 12 56.2]
tatastaṃ cāraṇāyaṃtre jaṃbīrarasasaṃyutam | [RRĀ, V.kh., 12 57.1]
gharme dhāryaṃ dinaikaṃ tu caratyeva na saṃśayaḥ | [RRĀ, V.kh., 12 57.2]
cāritaṃ bandhayedvastre dolāyaṃtre dināvadhi | [RRĀ, V.kh., 12 58.1]
siddhamūlīdravairyuktaiḥ pātanājjīryate hyalam | [RRĀ, V.kh., 12 58.2]
ajīrṇaṃ cetpacedyaṃtre kacchapākhye dināvadhi | [RRĀ, V.kh., 12 59.1]
aṣṭamāṃśaṃ viḍaṃ dattvā caratyeva na saṃśayaḥ | [RRĀ, V.kh., 12 59.2]
anena kramayogena cāryaṃ jāryaṃ punaḥ punaḥ | [RRĀ, V.kh., 12 60.1]
jīrṇe śataguṇe samyak sahasrāṃśena vidhyati | [RRĀ, V.kh., 12 60.2]
sahasraguṇite jīrṇe lakṣavedhī bhavedrasaḥ | [RRĀ, V.kh., 12 61.1]
tadvallakṣaguṇe jīrṇe koṭivedhī bhavedrasaḥ | [RRĀ, V.kh., 12 61.2]
kṛṣṇābhraṃ vā suvarṇaṃ vā yathāśaktyā tu jārayet | [RRĀ, V.kh., 12 62.1]
pūrvavatkramayogena phalaṃ syādubhayoḥ samam | [RRĀ, V.kh., 12 62.2]
anenaiva krameṇaiva tāraṃ vā śvetamabhrakam | [RRĀ, V.kh., 12 63.1]
jārayettu yathāśaktyā tārakarmaṇi śasyate | [RRĀ, V.kh., 12 63.2]
pūrvavat pakvabījena sāraṇādi yathākramam | [RRĀ, V.kh., 12 64.1]
kartavyaṃ rasarājasya vedhanaṃ krāmaṇaṃ tathā | [RRĀ, V.kh., 12 64.2]
caṃdrārkaṃ jārayetsarvaṃ tāmraṃ vā tārakarmaṇi | [RRĀ, V.kh., 12 65.1]
evaṃ śataguṇe jīrṇe sahasrāṃśena vedhayet | [RRĀ, V.kh., 12 65.2]
sahasraguṇite jīrṇe pūrvavatsāraṇātrayam | [RRĀ, V.kh., 12 66.1]
kṛtvā jāryaṃ punastadvaccārayecca tridhā punaḥ | [RRĀ, V.kh., 12 66.2]
ityevaṃ ca punaḥ sāryaṃ punaḥ sāryaṃ ca jārayet | [RRĀ, V.kh., 12 67.1]
mukhabandhādivedhāntaṃ kārayetpūrvavadrase | [RRĀ, V.kh., 12 67.2]
tenaiva lakṣabhāgena divyaṃ bhavati kāṃcanam | [RRĀ, V.kh., 12 68.1]
yadā lakṣaguṇe jīrṇe tridhā sāryaṃ ca jārayet | [RRĀ, V.kh., 12 68.2]
ityevaṃ saptadhā kāryaṃ bandhayecca tato mukham | [RRĀ, V.kh., 12 69.1]
pūrvavatkrāmaṇāntaṃ ca kṛto'sau jāyate rasaḥ | [RRĀ, V.kh., 12 69.2]
koṭivedhī tu caṃdrārke satyaṃ śaṃkarabhāṣitam | [RRĀ, V.kh., 12 70]
atha nirmukhasūtasya vakṣye cāraṇajāraṇe | [RRĀ, V.kh., 12 71.1]
śuddhasūte tu vaikrāṃtaṃ māritaṃ ṣoḍaśāṃśakam | [RRĀ, V.kh., 12 71.2]
kṣiptvā mardyaṃ taptakhalve siddhamūlīrasaistryaham | [RRĀ, V.kh., 12 72.1]
saṃskāreṇa hyanenaiva nirmukhaścarati dhruvam | [RRĀ, V.kh., 12 72.2]
athavā taptakhalve tu bhūlatāsaṃyutaṃ rasam | [RRĀ, V.kh., 12 73.1]
mardayettridinaṃ paścātpātyaṃ pātanayantrake | [RRĀ, V.kh., 12 73.2]
saṃskāreṇa hyanenāpi nirmukhaṃ carati kṣaṇāt | [RRĀ, V.kh., 12 74]
asyaiva jāraṇāyogyo vyomasaṃskāra ucyate | [RRĀ, V.kh., 12 75.1]
dhānyābhramamlavargeṇa dolāyaṃtre tryahaṃ pacet | [RRĀ, V.kh., 12 75.2]
snuhīkṣīraistato mardyaṃ yāmaikaṃ cāndhitaṃ dhamet | [RRĀ, V.kh., 12 75.3]
kapotākhyapuṭaikena tamādāyātha mardayet | [RRĀ, V.kh., 12 76.1]
mūlakaṃ kadalīkandaṃ mīnākṣī kākamācikā | [RRĀ, V.kh., 12 76.2]
munir ārdrakavarṣābhūmeghanādāpāmārgakam | [RRĀ, V.kh., 12 77.1]
eraṇḍaśca dravaireṣāṃ pṛthagdeyaṃ puṭaṃ laghu | [RRĀ, V.kh., 12 77.2]
dolāyaṃtre tataḥ pacyādvajrīkṣīrairdināvadhi | [RRĀ, V.kh., 12 78.1]
vacā nimbaṃ dhūmasāraṃ kāsīsaṃ ca sucūrṇitam | [RRĀ, V.kh., 12 78.2]
abhrasya ṣoḍaśāṃśena pratyekaṃ miśrayettataḥ | [RRĀ, V.kh., 12 79.1]
mardayettāmrakhalve tu caṇakāmlairdināvadhi | [RRĀ, V.kh., 12 79.2]
navasārairayaḥpātraṃ lepayettatra nikṣipet | [RRĀ, V.kh., 12 80.1]
pāradaṃ sādhitaṃ sābhraṃ caṇakāmlaṃ ca kāṃjikam | [RRĀ, V.kh., 12 80.2]
mṛdvagninā paceccullyāṃ rasaścarati tatkṣaṇāt | [RRĀ, V.kh., 12 81.1]
jārayetpūrvayogena tataścāryaṃ ca jārayet | [RRĀ, V.kh., 12 81.2]
mātrā yuktir yathāpūrvaṃ seyaṃ nirmukhajāraṇā | [RRĀ, V.kh., 12 82.1]
kṛṣṇābhrakaṃ suvarṇaṃ ca jāryaṃ syāddhemakarmaṇi | [RRĀ, V.kh., 12 82.2]
tāraṃ vā śvetamabhraṃ vā jāryaṃ syāttārakarmaṇi | [RRĀ, V.kh., 12 83.1]
sāraṇādikrāmaṇāntaṃ yathāpūrvaṃ tu jārayet | [RRĀ, V.kh., 12 83.2]
kartavyaṃ sūtarāje tu tadvad bhavati kāṃcanam | [RRĀ, V.kh., 12 84.1]
śvetena jārayet śvetaṃ yathābījaṃ tathāṅkuram | [RRĀ, V.kh., 12 84.2]
proktaṃ yathā sugamasādhitapītagaṃdhaṃ kṛṣṇābhrahemarajataṃ sitamabhrakaṃ ca | [RRĀ, V.kh., 12 85.1]
saṃsārya tadrasavare varavārtikendraḥ kuryānmahākanakabhārasahasrasaṃkhyam | [RRĀ, V.kh., 12 85.2]
{RRĀ, V.kh., 13}
dṛṣṭayogaphalasiddhidaṃ dhruvaṃ pāradasya varajāraṇe hitam | [RRĀ, V.kh., 13 1.1]
sattvapātanam anekayogato dvaṃdvamelam abhiṣekam āryakam | [RRĀ, V.kh., 13 1.2]
mustākvāthena saptāhaṃ kuryāddhānyābhrakaṃ plutam | [RRĀ, V.kh., 13 2.1]
śigrusūraṇarambhānāṃ kaṃdasyaikasya ca dravaiḥ | [RRĀ, V.kh., 13 2.2]
peṭārīmūlajaṃbīradrāvairvāpyaṃ pariplutam | [RRĀ, V.kh., 13 3.1]
itthaṃ plutasyābhrakasya pādāṃśaṃ ṭaṃkaṇaṃ kṣipet | [RRĀ, V.kh., 13 3.2]
dinaikaṃ mardayetkhalve yuktamamlena kenacit | [RRĀ, V.kh., 13 4]
guñjāguggululākṣorṇāsarjīsarjarasaṃ guḍam | [RRĀ, V.kh., 13 5.1]
kṣudramīnaṃ yavakṣāraṃ kācapiṇyākasūraṇam | [RRĀ, V.kh., 13 5.2]
bhūlatā triphalā vahniḥ kṣīrakandaṃ punarnavā | [RRĀ, V.kh., 13 6.1]
dhattūro lāṅgalī pāṭhā balā gaṃdhakatiktakam | [RRĀ, V.kh., 13 6.2]
gokṣīraṃ paṃcalavaṇaṃ sarpavṛścikaviṣaṃ madhu | [RRĀ, V.kh., 13 7.1]
ṣaḍbinduḥ kṣudraśambūkamasthīni śaśakasya ca | [RRĀ, V.kh., 13 7.2]
pārāvatamalaṃ tryūṣam iṃdragopaṃ ca śigrukam | [RRĀ, V.kh., 13 8.1]
godhūmaṃ sarṣapaṃ tulyaṃ chāgīdugdhena mardayet | [RRĀ, V.kh., 13 8.2]
etadvyastaṃ samastaṃ vā yāmamātreṇa piṇḍitam | [RRĀ, V.kh., 13 9.1]
asya piṇḍasya bhāgaikaṃ dvibhāgaṃ śodhitābhrakam | [RRĀ, V.kh., 13 9.2]
pañcamāhiṣabhāgaikaṃ sarvamekatra lolayet | [RRĀ, V.kh., 13 10.1]
karṣāṃśā vaṭikāḥ kāryāḥ kiṃcicchāyāviśoṣitāḥ | [RRĀ, V.kh., 13 10.2]
khadirāṅgārasaṃtapte koṣṭhīyantre kṣipan kṣipan | [RRĀ, V.kh., 13 11.1]
vaṭikāḥ pañcapañcaiva vaṅkanālena saṃdhaman | [RRĀ, V.kh., 13 11.2]
samāptau kiṭṭamādāya sphoṭayetsvāṅgaśītalam | [RRĀ, V.kh., 13 12.1]
vartulaṃ sattvamādāya śeṣakiṭṭaṃ vicūrṇayet | [RRĀ, V.kh., 13 12.2]
cūrṇādardhaṃ pūrvapiṇḍaṃ tadvanmāhiṣapañcakam | [RRĀ, V.kh., 13 13.1]
ekīkṛtya dhamettadvatsattvaṃ tattatsamāharet | [RRĀ, V.kh., 13 13.2]
ityevaṃ ca punaḥ kuryāttridhā sattvaṃ vimuñcati | [RRĀ, V.kh., 13 14.1]
anena kramayogena kāntasattvaṃ ca mākṣikam | [RRĀ, V.kh., 13 14.2]
kaṭhinoparasāścānye śuddhā bhūnāgamṛttikā | [RRĀ, V.kh., 13 15.1]
muñcanti sattvasaṃghātaṃ grāhayettatpṛthak pṛthak | [RRĀ, V.kh., 13 15.2]
abhrasattvaṃ samādāya samāṃśaṃ kācaṭaṃkaṇam | [RRĀ, V.kh., 13 16.1]
dattvā dattvā trivāraṃ tu vajramūṣāgataṃ dhamet | [RRĀ, V.kh., 13 16.2]
amlavargaṃ snuhīpatraṃ ciñcābījaṃ savalkalam | [RRĀ, V.kh., 13 17.1]
kalkayettatra tatsattvaṃ saptavāraṃ niṣecayet | [RRĀ, V.kh., 13 17.2]
mṛduśubhraṃ bhavetsattvaṃ saptavāraṃ niṣecayet | [RRĀ, V.kh., 13 18]
dhānyābhraṃ daśabhāgaṃ syāt śuddhanāgaṃ tribhāgakam | [RRĀ, V.kh., 13 19.1]
ṭaṃkaṇaṃ mākṣikaṃ sūtaṃ bhāgaikaikaṃ suśodhitam | [RRĀ, V.kh., 13 19.2]
ūrṇā sarjī yavakṣāraṃ bhāgaṃ bhāgaṃ vimiśrayet | [RRĀ, V.kh., 13 20.1]
mardyaṃ mūtrāmlavargābhyāṃ yathāprāptaṃ dināvadhi | [RRĀ, V.kh., 13 20.2]
ajāpañcāṅgasaṃyuktaṃ pūrvavatsattvapātanam | [RRĀ, V.kh., 13 21.1]
kṛtvādāya mṛdu sākṣānnirmalaṃ yojayedadhaḥ | [RRĀ, V.kh., 13 21.2]
dolāyaṃtre sāranāle mākṣikaṃ svedayeddinam | [RRĀ, V.kh., 13 22.1]
cūrṇitaṃ madhusarpirbhyāṃ lohapātre dinaṃ pacet | [RRĀ, V.kh., 13 22.2]
ādāya bhāvayed gharme vajrīkṣīrairdināvadhi | [RRĀ, V.kh., 13 23.1]
gṛhadhūmairghṛtaiḥ kṣaudraiḥ saṃyuktaṃ mardayeddinam | [RRĀ, V.kh., 13 23.2]
aṃdhamūṣāgataṃ dhmātaṃ sattvaṃ guṃjānibhaṃ bhavet | [RRĀ, V.kh., 13 24]
kadalīkaṃdatoyena mākṣikaṃ śatadhātape | [RRĀ, V.kh., 13 25.1]
bhāvitaṃ pācayedyāmaṃ sājyairvātāritailakaiḥ | [RRĀ, V.kh., 13 25.2]
pūrvavaddhamanātsattvam iṃdragopanibhaṃ bhavet | [RRĀ, V.kh., 13 25.3]
snuhyarkapayasā stanyairmākṣikaṃ mardayeddinam | [RRĀ, V.kh., 13 26.1]
kaṃkuṣṭhaṃ ṭaṃkaṇaṃ caiva pratipādāṃśamiśritam | [RRĀ, V.kh., 13 26.2]
mūkamūṣāgataṃ dhmātaṃ sattvaṃ maṇinibhaṃ bhavet | [RRĀ, V.kh., 13 27]
kadalīkaṃdatulasījaṃbīrāṇāṃ dravaiḥ kramāt | [RRĀ, V.kh., 13 28.1]
bhāvayenmākṣikaṃ ślakṣṇaṃ pratidrāveṇa saptadhā | [RRĀ, V.kh., 13 28.2]
ruddhvā dhmāte patetsattvaṃ śukasaṃnibhaṃ śubham | [RRĀ, V.kh., 13 28.3]
mūtravargāmlavargaiśca dvisaptāhaṃ vibhāvayet | [RRĀ, V.kh., 13 29.1]
mākṣikaṃ tīvragharmeṇa dinairamlaiśca mardayet | [RRĀ, V.kh., 13 29.2]
mitrapañcakasaṃyuktairvaṭī kṛtvā dhamed dṛḍham | [RRĀ, V.kh., 13 30.1]
vyomavad vaṃkanālena sattvaṃ śulbanibhaṃ bhavet | [RRĀ, V.kh., 13 30.2]
stanyaiḥ kaṅkuṣṭhakaiścaiva kadalītoyasaṃyutaiḥ | [RRĀ, V.kh., 13 31.1]
mitrapaṃcakasaṃyuktairmākṣikaṃ dinasaptakam | [RRĀ, V.kh., 13 31.2]
bhāvitaṃ mardayedyāmaṃ dinaṃ vātāritailakaiḥ | [RRĀ, V.kh., 13 32.1]
mṛdvagninā pacedyāmaṃ yāvadbhavati golakam | [RRĀ, V.kh., 13 32.2]
sattvaṃ kiṃśukapuṣpābhaṃ vyomavaddhamanād bhavet | [RRĀ, V.kh., 13 32.3]
vimalānāṃ ca śuddhānāṃ samyaksyāttāpyavadvidhiḥ | [RRĀ, V.kh., 13 33]
suśuddhaṃ mākṣikaṃ cūrṇaṃ mardyamamlena kenacit | [RRĀ, V.kh., 13 34.1]
kṣālayedāranālaistu hyadhasthaṃ svarṇacūrṇavat | [RRĀ, V.kh., 13 34.2]
jāyate tatsamuddhṛtya dhautasattvamidaṃ bhavet | [RRĀ, V.kh., 13 35.1]
yojayedvāpane caiva bījānāṃ yatra yatra vai | [RRĀ, V.kh., 13 35.2]
mākṣikaṃ pañcamitrāktaṃ saptāhānte vaṭīkṛtam | [RRĀ, V.kh., 13 36.1]
pūrvavaddhamanenaiva sattvaṃ lākṣānibhaṃ bhavet | [RRĀ, V.kh., 13 36.2]
agastyaśigrujaistoyais tryahaṃ bhāvyā manaḥśilā | [RRĀ, V.kh., 13 37.1]
tālakauṣadhayogena sattvaṃ hemanibhaṃ bhavet | [RRĀ, V.kh., 13 37.2]
gomūtrairmātuluṅgāmlairdinaṃ bhāvyā manaḥśilā | [RRĀ, V.kh., 13 37.3]
tāṃ raktapītapuṣpāṇāṃ rasaiḥ pittaiśca bhāvayet | [RRĀ, V.kh., 13 37.4]
dinānte mardayedyāmaṃ mitrapaṃcakasaṃyutam | [RRĀ, V.kh., 13 38.1]
guṭikāṃ kācakūpyantaḥ kṣiptvā tāṃ kācakūpikām | [RRĀ, V.kh., 13 38.2]
sarvato'ṅgulamānena vastramṛttikayā limpet | [RRĀ, V.kh., 13 38.3]
śuṣkāṃ tāṃ vālukāyaṃtre śanairmṛdvagninā pacet | [RRĀ, V.kh., 13 39.1]
śuṣke drave nirudhyātha samyak mṛllavaṇairmukham | [RRĀ, V.kh., 13 39.2]
caṇḍāgninā pacettāvadyāvad dvādaśayāmakam | [RRĀ, V.kh., 13 40.1]
svāṃgaśītaṃ samuddhṛtya bhittvā kūpīṃ samāharet | [RRĀ, V.kh., 13 40.2]
ūrdhvalagnaṃ śilāsattvaṃ bālārkakiraṇopamam | [RRĀ, V.kh., 13 41]
bhāgāḥ ṣoḍaśa tālasya viṣaṃ pāradaṭaṃkaṇam | [RRĀ, V.kh., 13 42.1]
śvetābhrabaṃgayoścūrṇaṃ pratibhāgaṃ vimiśrayet | [RRĀ, V.kh., 13 42.2]
sarvaṃ snuhyarkapayasā mardayeddivasatrayam | [RRĀ, V.kh., 13 43.1]
śilāvad grāhayetsattvaṃ tālakātsphaṭikopamam | [RRĀ, V.kh., 13 43.2]
snukkṣīrakaṭutumbyutthais tālaṃ bhāvyaṃ dvisaptadhā | [RRĀ, V.kh., 13 44]
tilasarṣapaśigrūṇi lavaṇaṃ mitrapaṃcakam | [RRĀ, V.kh., 13 45.1]
ebhistulyaṃ pūrvatālaṃ dinamekaṃ vimardayet | [RRĀ, V.kh., 13 45.2]
chidramūṣāgataṃ dhmātaṃ bhūdhare sattvamāharet | [RRĀ, V.kh., 13 46]
lākṣā rājī guḍaṃ śigruṣṭaṃkaṇaṃ lavaṇaṃ tilāḥ | [RRĀ, V.kh., 13 47.1]
ebhistulyaṃ śuddhatālaṃ mardayedravidugdhakaiḥ | [RRĀ, V.kh., 13 47.2]
dinaṃ vā vajriṇīdugdhaiḥ kuṣmāṇḍasya dravaistathā | [RRĀ, V.kh., 13 48.1]
tena kalkena liptāṃtaśchidramūṣāṃ nirodhayet | [RRĀ, V.kh., 13 48.2]
puṭādvā dhamanād grāhyaṃ sattvaṃ pātālayantrake | [RRĀ, V.kh., 13 49]
tālakādaṣṭamāṃśena deyaṃ sūtaṃ ca ṭaṃkaṇam | [RRĀ, V.kh., 13 50.1]
kuṣmāṇḍasya rasaiḥ snuhyāḥ kṣīrairmardyaṃ dinatrayam | [RRĀ, V.kh., 13 50.2]
tadgolaṃ chidramūṣāṃtargrāhyaṃ sattvaṃ ca pūrvavat | [RRĀ, V.kh., 13 50.3]
lākṣābhayā ca bhūnāgaṃ gṛhadhūmaṃ jaṭākaṇā | [RRĀ, V.kh., 13 51.1]
niśāṭaṃkaṇamadhvājyānyebhistulyaṃ ca tutthakam | [RRĀ, V.kh., 13 51.2]
sarvaṃ mardyamajākṣīrair andhamūṣāgataṃ dhamet | [RRĀ, V.kh., 13 52.1]
sattvaṃ kiṃśukapuṣpābhaṃ jāyate nātra saṃśayaḥ | [RRĀ, V.kh., 13 52.2]
haridrāsūraṇāṅkollaṃ taṇḍulī gaṃdhakaṃ guḍam | [RRĀ, V.kh., 13 53.1]
madhvājyaṭaṃkaṇaṃ tulyaṃ tutthamebhiḥ samaṃ bhavet | [RRĀ, V.kh., 13 53.2]
stanyena mardayetsarvaṃ chidramūṣāṃ vilepayet | [RRĀ, V.kh., 13 54.1]
ruddhvā pātālayaṃtreṇa dhmāte sattvaṃ vimuñcati | [RRĀ, V.kh., 13 54.2]
tutthasya ṭaṃkaṇaṃ pādaṃ cūrṇayenmadhusarpiṣā | [RRĀ, V.kh., 13 55.1]
tutthena miśritaṃ dhmātaṃ koṣṭhīyantre dṛḍhāgninā | [RRĀ, V.kh., 13 55.2]
dhāmite muñcate sattvaṃ kīratuṇḍasamaprabham | [RRĀ, V.kh., 13 55.3]
sauvīraṃ tīkṣṇacūrṇaṃ ca mūṣāyāmandhayet samam | [RRĀ, V.kh., 13 56.1]
haṭhād dhmāte bhavetsattvaṃ varanāgaṃ taducyate | [RRĀ, V.kh., 13 56.2]
kṣārāmlaṃ snehapittaiśca kramād bhāvyaṃ dinaṃ dinam | [RRĀ, V.kh., 13 57.1]
puṣpāṇāṃ raktapītānāṃ rasairbhāvyaṃ dinadvayam | [RRĀ, V.kh., 13 57.2]
rasakaṃ cūrṇayetpaścādūrṇā lākṣā niśābhayā | [RRĀ, V.kh., 13 58.1]
ṭaṃkaṇaṃ śigrudhūmaṃ ca bhūnāgaṃ saptamaṃ bhavet | [RRĀ, V.kh., 13 58.2]
ebhiḥ samaṃ tu taccūrṇamajākṣīreṇa mardayet | [RRĀ, V.kh., 13 59.1]
yāmametena kalkena lepyā vārtākamūṣikā | [RRĀ, V.kh., 13 59.2]
śuṣkā cārdhamukhāṅgārairdhmāte sattvaṃ samāharet | [RRĀ, V.kh., 13 60]
rasakasyaikabhāgaṃ tu triphalāmitrapaṃcakam | [RRĀ, V.kh., 13 61.1]
rajanīgṛhadhūmaṃ ca daśānāmekabhāgakam | [RRĀ, V.kh., 13 61.2]
ajākṣīrairdinaṃ mardyam athavāmlena kenacit | [RRĀ, V.kh., 13 62.1]
pūrvavad grāhayetsattvaṃ rasakātkuṭilaprabham | [RRĀ, V.kh., 13 62.2]
vandhyācūrṇaṃ ca vaikrāṃtaṃ chāyāyā mardayetsamam | [RRĀ, V.kh., 13 63.1]
ajāmūtrairdinaikaṃ tu sattvaṃ rajatavad bhavet | [RRĀ, V.kh., 13 63.2]
mokṣamoraṭapālāśakṣāraṃ gomūtragālitam | [RRĀ, V.kh., 13 64.1]
gṛhītamātape śuṣkaṃ vajrakandaṃ ca ṭaṃkaṇam | [RRĀ, V.kh., 13 64.2]
lākṣā śikhiśikhātulyaṃ vaikrāṃtaṃ sarvatulyakam | [RRĀ, V.kh., 13 65.1]
meṣaśṛṃgīdravair mardyam etatsarvaṃ dināvadhi | [RRĀ, V.kh., 13 65.2]
piṇḍitaṃ mūkamūṣāṃtaḥ kṛtvā dhāmyaṃ haṭhāgninā | [RRĀ, V.kh., 13 66.1]
tatraiva muñcate sattvaṃ vaikrāṃtaṃ rasabandhakam | [RRĀ, V.kh., 13 66.2]
vaikrāṃtānāṃ palaikaṃ tu karṣaikaṃ ṭaṃkaṇasya ca | [RRĀ, V.kh., 13 67.1]
ravikṣīrairdinaṃ bhāvyamatha śigrudravairdinam | [RRĀ, V.kh., 13 67.2]
guṃjāpiṇyākavahnīnāṃ pratikarṣaṃ niyojayet | [RRĀ, V.kh., 13 68.1]
etena gulikāṃ kṛtvā koṣṭhīyantre dhamed dṛḍham | [RRĀ, V.kh., 13 68.2]
śaṃkhakundendusaṃkāśaṃ sattvaṃ vaikrāṃtajaṃ bhavet | [RRĀ, V.kh., 13 69]
vaikrāṃtaṃ vajrakaṃdaṃ ca samaṃ snukpayasā samam | [RRĀ, V.kh., 13 70.1]
mahiṣīnavanītaṃ ca sakṣaudraṃ mardayeddinam | [RRĀ, V.kh., 13 70.2]
pūrvavaddhamanāt sattvam iṃdragopanibhaṃ bhavet | [RRĀ, V.kh., 13 70.3]
gairikaṃ raktavargeṇa pītavargeṇa bhāvitam | [RRĀ, V.kh., 13 71.1]
saptāhaṃ mardayedyāmaṃ mitrapaṃcakasaṃyutam | [RRĀ, V.kh., 13 71.2]
tadvaṭī koṣṭhikāyaṃtre sattvaṃ muñcati nirmalam | [RRĀ, V.kh., 13 71.3]
sitāsitā ca saurāṣṭrī gopittairbhāvayettu tām | [RRĀ, V.kh., 13 72.1]
śatavāraṃ prayatnena mitrapaṃcakasaṃyutam | [RRĀ, V.kh., 13 72.2]
dhamanānmuñcate sattvaṃ krāmakaṃ koṣṭhiyaṃtrake | [RRĀ, V.kh., 13 72.3]
sasyakaṃ cūrṇitaṃ bhāvyaṃ dinaṃ śaśakaraktakaiḥ | [RRĀ, V.kh., 13 73.1]
strīmūtrairvātha gomūtraistatpādāṃśāṃ niśāṃ kṣipet | [RRĀ, V.kh., 13 73.2]
mardyaṃ karaṃjatailena yāmaikaṃ golakaṃ ca tat | [RRĀ, V.kh., 13 73.3]
aṃdhamūṣāgataṃ dhāmyaṃ ghaṭikārdhaṃ dṛḍhāgninā | [RRĀ, V.kh., 13 74.1]
iṃdragopakasaṃkāśaṃ sattvaṃ muñcati śobhanam | [RRĀ, V.kh., 13 74.2]
caturvidhaṃ tu kāsīsaṃ raktaṃ pītaṃ sitāsitam | [RRĀ, V.kh., 13 75.1]
mardayet pittavargeṇa tiktakośātakīdravaiḥ | [RRĀ, V.kh., 13 75.2]
kāsamardadravaiścaiva mitrapaṃcakasaṃyutaiḥ | [RRĀ, V.kh., 13 76.1]
tadvaṭīḥ koṣṭhikāyaṃtre dhmāte sattvaṃ vimuñcati | [RRĀ, V.kh., 13 76.2]
rājāvartam ayaḥpātre pācayenmāhiṣairghṛtaiḥ | [RRĀ, V.kh., 13 77.1]
payobhiśca dinaṃ pacyānmitrapaṃcakasaṃyutam | [RRĀ, V.kh., 13 77.2]
rajanyāḥ pañcagavyena piṇḍībaddhaṃ tu kārayet | [RRĀ, V.kh., 13 78.1]
khadirāṃgārasaṃyogāt koṣṭhyāṃ sattvaṃ vimuñcati | [RRĀ, V.kh., 13 78.2]
valmīkaśikharākāraṃ bhaṅge nīlotpaladyuti | [RRĀ, V.kh., 13 79.1]
gharṣaṇe gairikacchāyaṃ srotoṃjanamidaṃ bhavet | [RRĀ, V.kh., 13 79.2]
rājāvartakavatsattvaṃ grāhyaṃ srotoṃjanādapi | [RRĀ, V.kh., 13 80]
vyomasattvasya cūrṇaṃ tu yatkiṃciddhātucūrṇakam | [RRĀ, V.kh., 13 81.1]
dvandvamelāpaliptāyāṃ mūṣāyāṃ tad dvayaṃ samam | [RRĀ, V.kh., 13 81.2]
dhmātavyam arivargeṇa kṣipte milati tatkṣaṇam | [RRĀ, V.kh., 13 82]
viṣaṃ ṭaṅkaṇaguṃjāśca khuraṃ śṛṅgaṃ ca bheṣajam | [RRĀ, V.kh., 13 83.1]
maṇḍūkavasayā piṣṭvā mūṣālepaṃ tu kārayet | [RRĀ, V.kh., 13 83.2]
tasyāṃ milati sattvāni cūrṇāni vividhāni ca | [RRĀ, V.kh., 13 84.1]
trikṣāraṃ dhātakīpuṣpaṃ gugguluṃ ca samaṃ samam | [RRĀ, V.kh., 13 84.2]
strīstanyaiḥ peṣito lepo dvaṃdvamelāpane hitaḥ | [RRĀ, V.kh., 13 84.3]
varṣābhūḥ kadalīkaṃdaḥ kākamācī punarnavā | [RRĀ, V.kh., 13 85.1]
guṃjā narakapālaṃ ca ṭaṃkaṇaṃ peṣayetsamam | [RRĀ, V.kh., 13 85.2]
anena pūrvavallepāddhemābhraṃ milati kṣaṇāt | [RRĀ, V.kh., 13 85.3]
tāraṃ ca vyomasattvaṃ ca anenaiva tu melayet | [RRĀ, V.kh., 13 86.1]
lāṅgalī camarīkeśānkuśakārpāsayoḥ phalam | [RRĀ, V.kh., 13 86.2]
bhūlatām iṃdragopaṃ ca pāṣāṇabhedikā samam | [RRĀ, V.kh., 13 87.1]
nārīstanyena saṃpeṣya mūṣālepaṃ tu kārayet | [RRĀ, V.kh., 13 87.2]
sarvalohāni sattvāni tathā caiva mahārasāḥ | [RRĀ, V.kh., 13 88.1]
milanti nātra saṃdehas tīvradhmānānalena tu | [RRĀ, V.kh., 13 88.2]
viṣaṃ chuchundarīmāṃsaṃ ṭaṃkaṇaṃ samapeṣitam | [RRĀ, V.kh., 13 89.1]
mūṣālepamanenaiva kṛtvā tatra vinikṣipet | [RRĀ, V.kh., 13 89.2]
yatkiṃcid dvaṃdvayogaṃ tu dhamanena milatyalam | [RRĀ, V.kh., 13 89.3]
kaṅguṇītailasampiṣṭamapāmārgasya bhasmakam | [RRĀ, V.kh., 13 90.1]
tena praliptāyāṃ dvaṃdvaṃ kṣiptvā dhameddhaṭhāt | [RRĀ, V.kh., 13 90.2]
milatyeva na saṃdehastattanmārakavāpanāt | [RRĀ, V.kh., 13 90.3]
hemābhraṃ nāgatāpyābhyāṃ śulbābhraṃ gaṃdhakena ca | [RRĀ, V.kh., 13 91.1]
sindhūtthahiṃgulābhyāṃ tu tīkṣṇābhraṃ dhamanād dṛḍham | [RRĀ, V.kh., 13 91.2]
nāgābhraṃ śilayā yuktaṃ vaṅgābhraṃ tālakena ca | [RRĀ, V.kh., 13 92.1]
tārābhraṃ baṃgatālābhyāṃ tālavatsarvasattvakam | [RRĀ, V.kh., 13 92.2]
milatyeva na saṃdehaḥ pūrvamūṣāgataṃ kṣaṇāt | [RRĀ, V.kh., 13 93.1]
śvetābhrakasya sattvaṃ tu vaṅgacūrṇaṃ samaṃ samam | [RRĀ, V.kh., 13 93.2]
kadalīkaṃdatoyena mardayeṭṭaṃkaṇaiḥ saha | [RRĀ, V.kh., 13 94.1]
aṃdhamūṣāgataṃ dhmātaṃ vaṅgābhraṃ milati kṣaṇāt | [RRĀ, V.kh., 13 94.2]
guṃjā narakapālaṃ ca ṭaṃkaṇaṃ vanaśigrukam | [RRĀ, V.kh., 13 95.1]
strīstanyena samaṃ piṣṭvā mūṣālepaṃ tu kārayet | [RRĀ, V.kh., 13 95.2]
baṃgaṃ śvetābhrasattvaṃ ca cūrṇitaṃ tatra nikṣipet | [RRĀ, V.kh., 13 96.1]
ruddhvā dhmāte milatyeva tārakarmaṇi jārayet | [RRĀ, V.kh., 13 96.2]
abhrasattvaṃ vicūrṇyādau tatpādāṃśaṃ tu ṭaṃkaṇam | [RRĀ, V.kh., 13 97.1]
pāradaṃ ṭaṃkaṇāṃśaṃ ca kākamācīdravairdinam | [RRĀ, V.kh., 13 97.2]
piṣṭvā tad golakaṃ peṣyamabhrāṃśairvaṅgapatrakaiḥ | [RRĀ, V.kh., 13 98.1]
pūrvamūṣāgataṃ dhmātaṃ vaṅgābhraṃ milati kṣaṇāt | [RRĀ, V.kh., 13 98.2]
samyagāvartitaṃ nāgaṃ palaikaṃ kāṃjike kṣipet | [RRĀ, V.kh., 13 99.1]
palānāṃ śatamātre tu śatavāraṃ drutaṃ drutam | [RRĀ, V.kh., 13 99.2]
anena kāṃjikenaiva śatavāraṃ vibhāvayet | [RRĀ, V.kh., 13 100.1]
yatkiṃcic cāraṇāvastu tatastaṃ jārayedrase | [RRĀ, V.kh., 13 100.2]
abhiṣeko hyayaṃ khyātaḥ kathyate tu matāntaram | [RRĀ, V.kh., 13 100.3]
trikṣāraṃ paṃcalavaṇaṃ kāṅkṣīkāsīsagaṃdhakam | [RRĀ, V.kh., 13 101.1]
māhiṣaṃ kāṃjikairyuktaṃ tāmrapātre dinatrayam | [RRĀ, V.kh., 13 101.2]
sthitaṃ gharme punastasmin drutaṃ nāgaṃ vinikṣipet | [RRĀ, V.kh., 13 102.1]
tārakarmaṇi baṃgaṃ vā śatavārāṇi secayet | [RRĀ, V.kh., 13 102.2]
taddravaṃ tāmrapātrastham abhiṣekaṃ vidur budhāḥ | [RRĀ, V.kh., 13 103.1]
anena cāraṇāvastu śatavārāṇi bhāvayet | [RRĀ, V.kh., 13 103.2]
dvaṃdvitaṃ vyomasattvaṃ ca bījāni vividhāni ca | [RRĀ, V.kh., 13 104.1]
dvaṃdvitaṃ vajrabījaṃ ca bhāvitaṃ sārayetsadā | [RRĀ, V.kh., 13 104.2]
svarṇādi lohamakhilaṃ kṛtaśuddhacūrṇaṃ yojyaṃ pṛthaggaganasattvavare samāṃśam | [RRĀ, V.kh., 13 105.1]
taddvaṃdvitaṃ carati sūtavaro'bhiṣiktaṃ vipro yathā madhurapāyasamājyayuktam | [RRĀ, V.kh., 13 105.2]
{RRĀ, V.kh., 14}
sūtena sattvaracitena ca jāritena pakvākhyabījaguṇasaṃkhyasusāritena | [RRĀ, V.kh., 14 1.1]
vijñāya yastu matimān sa tu vārtikendraścaṃdrārkavedhavidhinā kanakaṃ karoti | [RRĀ, V.kh., 14 1.2]
svarṇe nāgaṃ samāvartya māṣamātraṃ tu gharṣayet | [RRĀ, V.kh., 14 2.1]
taptakhalve tatastasminpalamekaṃ rasaṃ kṣipet | [RRĀ, V.kh., 14 2.2]
siddhamūlīdravaṃ dattvā mardayetkāṃjikairdinam | [RRĀ, V.kh., 14 3.1]
gharme vā taptakhalve vā tato grāsaṃ tu dāpayet | [RRĀ, V.kh., 14 3.2]
catuḥṣaṣṭyaṃśakaṃ pūrvaṃ dvaṃdvaṃ sattvaṃ vibhāvitam | [RRĀ, V.kh., 14 4.1]
dattvā mardyaṃ dinaikaṃ tu cāraṇāyaṃtrake kṣipet | [RRĀ, V.kh., 14 4.2]
sajambīrairdinaṃ gharme dhāritaṃ carati dhruvam | [RRĀ, V.kh., 14 5]
jāraṇam trikṣāraṃ paṃcalavaṇam amlavarge snuhīpayaḥ | [RRĀ, V.kh., 14 6.1]
gomūtrairlolayetsarvaṃ tena vastraṃ ghanaṃ lipet | [RRĀ, V.kh., 14 6.2]
tanmadhye jāritaṃ sūtaṃ baddhvā bhūrjena veṣṭayet | [RRĀ, V.kh., 14 7.1]
siddhamūlyamlasaṃyuktaṃ dolāyaṃtre tryahaṃ pacet | [RRĀ, V.kh., 14 7.2]
uddhṛtyoṣṇāranālena kṣālayellohapātrake | [RRĀ, V.kh., 14 8.1]
vastrapūtaṃ tataḥ kṛtvā soṣṇapātre vimardayet | [RRĀ, V.kh., 14 8.2]
hastenaiva bhavedyāvat sudhautaṃ pāradaṃ punaḥ | [RRĀ, V.kh., 14 9.1]
caturguṇena vastreṇa kṣālayennirmalo bhavet | [RRĀ, V.kh., 14 9.2]
ajīrṇe ca punarmardyamamlaṃ dattvā dināvadhi | [RRĀ, V.kh., 14 10.1]
dolāyāṃ svedayettadvad bhavejjīrṇaṃ na saṃśayaḥ | [RRĀ, V.kh., 14 10.2]
iṣṭikā guḍadagdhorṇā gṛhadhūmaṃ ca sarjikā | [RRĀ, V.kh., 14 11.1]
saiṃdhavena yutaṃ sarvaṃ ṣoḍaśāṃśaṃ rasasya tu | [RRĀ, V.kh., 14 11.2]
dattvā tato'mlavargeṇa gharme mardyaṃ dināvadhi | [RRĀ, V.kh., 14 12.1]
iṣṭikādamlavargeṇa dolāyaṃtre dinaṃ pacet | [RRĀ, V.kh., 14 12.2]
jīrṇe jīrṇe tvidaṃ kuryād grāsagrāhī bhavedrasaḥ | [RRĀ, V.kh., 14 12.3]
dvātriṃśāṃśaṃ tato grāsaṃ dattvā cāryaṃ ca jārayet | [RRĀ, V.kh., 14 13.1]
pūrvavatsvedanāntaṃ ca kṛtvā grāsaṃ tṛtīyakam | [RRĀ, V.kh., 14 13.2]
ṣoḍaśāṃśaṃ pradātavyaṃ tajjīrṇe cāṣṭamāṃśakam | [RRĀ, V.kh., 14 14.1]
jārayetpūrvayogena hyevaṃ grāsacatuṣṭayam | [RRĀ, V.kh., 14 14.2]
tataḥ kacchapayantreṇa jārayettannigadyate | [RRĀ, V.kh., 14 15.1]
ūrdhvādhaścāṣṭamāṃśena grāse grāse biḍaṃ kṣipet | [RRĀ, V.kh., 14 15.2]
caturthāṃśaṃ tato grāsaṃ grāsaṃ deyaṃ samaṃ punaḥ | [RRĀ, V.kh., 14 16.1]
jīrṇe jīrṇe samaṃ deyamevaṃ jāryaṃ ca ṣaḍguṇam | [RRĀ, V.kh., 14 16.2]
rāgāṇāṃ grahaṇārthaṃ ca grāse grāse tu pūrvavat | [RRĀ, V.kh., 14 17.1]
ityevaṃ dvaṃdvayogānāṃ sattvānāṃ ca viśeṣataḥ | [RRĀ, V.kh., 14 17.2]
svarṇādisarvalohānāṃ bījānāṃ jāraṇāhitam | [RRĀ, V.kh., 14 18.1]
kartavyaṃ vakṣyate tatra mātrāyuktiśca pūrvavat | [RRĀ, V.kh., 14 18.2]
abhāve vyomasattvasya kāntapāṣāṇasattvakam | [RRĀ, V.kh., 14 19.1]
tīkṣṇapāṣāṇasattvaṃ vā dvaṃdvitaṃ vyomasattvavat | [RRĀ, V.kh., 14 19.2]
jārayetpūrvayogena sarveṣāṃ syātphalaṃ samam | [RRĀ, V.kh., 14 20.1]
ityevaṃ ṣaḍguṇaṃ dvaṃdvaṃ yatkiṃcij jārayedrase | [RRĀ, V.kh., 14 20.2]
jāritaṃ siddhabījena sārayettannigadyate | [RRĀ, V.kh., 14 21.1]
tāpyasattvaṃ ghoṣatāmraṃ śuddhahema samaṃ samam | [RRĀ, V.kh., 14 21.2]
āvartya dvaṃdvaliptāyāṃ mūṣāyāmandhitaṃ punaḥ | [RRĀ, V.kh., 14 22.1]
samuddhṛtya punardhāmyaṃ mūṣāyāṃ prakaṭaṃ dhamet | [RRĀ, V.kh., 14 22.2]
mākṣikāddhautasattvaṃ ca stokaṃ stokaṃ vinikṣipet | [RRĀ, V.kh., 14 23.1]
svarṇaśeṣaṃ bhavedyāvattāvatpācyaṃ ca tatpunaḥ | [RRĀ, V.kh., 14 23.2]
pūrvavacca dhamettāvadyāvatsvarṇāvaśeṣitam | [RRĀ, V.kh., 14 24.1]
tāpyasattvena tāmreṇa dvaṃdvamevaṃ punaḥ punaḥ | [RRĀ, V.kh., 14 24.2]
ṣaḍvāraṃ dhamanenaiva grāhyaṃ svarṇāvaśeṣitam | [RRĀ, V.kh., 14 25.1]
siddhabījamidaṃ khyātaṃ dāḍimīpuṣpavad bhavet | [RRĀ, V.kh., 14 25.2]
anena siddhabījena pūrvavatsāraṇātrayam | [RRĀ, V.kh., 14 26.1]
kṛtvātha jārayettadvajjīrṇe baddhvā mukhaṃ tathā | [RRĀ, V.kh., 14 26.2]
bandhanaṃ śodhanaṃ caiva krāmaṇaṃ caiva pūrvavat | [RRĀ, V.kh., 14 27.1]
caṃdrārke drāvite yojyaṃ sahasrāṃśena kāṃcanam | [RRĀ, V.kh., 14 27.2]
athātaḥ śuddhasūtasya jāraṇe pūrvabhāvitam | [RRĀ, V.kh., 14 28.1]
atha śuddhasya sattvasya jārayetpūrvabhāṣitam | [RRĀ, V.kh., 14 28.2]
gaṃdhakaṃ tu tulāyantre paścātsarvaṃ grasatyalam | [RRĀ, V.kh., 14 28.3]
mukhanālānvitā ūrdhvavaktrā syād dvādaśāṅgulā | [RRĀ, V.kh., 14 29.1]
dṛḍhā lohamayī kuryādanayā sadṛśī parā | [RRĀ, V.kh., 14 29.2]
ekasyāṃ nikṣipetsūtam anyasyāṃ gaṃdhakaṃ samam | [RRĀ, V.kh., 14 30.1]
ekasyā mukhamadhye tu hyaparasyā mukhaṃ kṣipet | [RRĀ, V.kh., 14 30.2]
liptvā mṛllavaṇaiḥ saṃdhiṃ gaṃdhakādhaḥ puṭaṃ laghu | [RRĀ, V.kh., 14 31.1]
rasasyādho jalaṃ sthāpyaṃ gaṃdhadhūmaṃ pibatyalam | [RRĀ, V.kh., 14 31.2]
jīrṇe gaṃdhe samudghāṭya tulyaṃ gaṃdhaṃ ca dāpayet | [RRĀ, V.kh., 14 32.1]
ityevaṃ ṣoḍaśaguṇaṃ gaṃdhaṃ jāryaṃ punaḥ punaḥ | [RRĀ, V.kh., 14 32.2]
jāritaḥ sūtarājo'yaṃ vāsanāmukhito bhavet | [RRĀ, V.kh., 14 33]
vyomasattvaṃ tāpyasattvaṃ śulbaṃ śuddhaṃ samaṃ samam | [RRĀ, V.kh., 14 34.1]
āvartya dvaṃdvaliptāyāṃ mūṣāyāmatha cūrṇayet | [RRĀ, V.kh., 14 34.2]
bhāvayedabhiṣekeṇa pūrvavatśatavārakam | [RRĀ, V.kh., 14 35.1]
pūrvavaccārayedetadvāsanāmukhite rase | [RRĀ, V.kh., 14 35.2]
tadvajjāryaṃ prayatnena yāvad bhavati ṣaḍguṇam | [RRĀ, V.kh., 14 36.1]
tatsūte sāritaṃ jāryaṃ siddhabījaṃ tu pūrvavat | [RRĀ, V.kh., 14 36.2]
mukhaṃ ca baṃdhanaṃ kṛtvā vedhāyāntaṃ pradāpayet | [RRĀ, V.kh., 14 37.1]
krāmaṇena samāyuktaṃ caṃdrārkaṃ kāṃcanaṃ bhavet | [RRĀ, V.kh., 14 37.2]
sahasrāṃśena tatsatyaṃ raso'yaṃ kāmarūpakaḥ | [RRĀ, V.kh., 14 37.3]
pūrvavat śuddhasūtasya pūrvasaṃskṛtagaṃdhakam | [RRĀ, V.kh., 14 38.1]
jārayet ṣaḍguṇaṃ samyak tulāyaṃtreṇa pūrvavat | [RRĀ, V.kh., 14 38.2]
tiktakośātakīdrāvaṃ lāṃgalīdrāvasaṃyutam | [RRĀ, V.kh., 14 39.1]
dāpayetpūrvasūtasya khalve mardyaṃ dināvadhi | [RRĀ, V.kh., 14 39.2]
pādāṃśaṃ pakvabījaṃ ca cārayitvātha jārayet | [RRĀ, V.kh., 14 40.1]
pūrvavad biḍayogena evaṃ jāryaṃ samakramāt | [RRĀ, V.kh., 14 40.2]
tridhātha pakvabījaṃ tu sārayitvātha jārayet | [RRĀ, V.kh., 14 41.1]
tāre vedhaṃ śatāṃśena dāpayetkāñcanaṃ bhavet | [RRĀ, V.kh., 14 41.2]
tāraṃ syādaṣṭānavatibhāgāḥ svarṇasya bhāgakam | [RRĀ, V.kh., 14 42.1]
bhāgaikaṃ vedhakaṃ sūtaṃ saṃkhyeyaṃ śatavedhake | [RRĀ, V.kh., 14 42.2]
rasakasya tu yatsattvaṃ cūrṇitaṃ vābhiṣekitam | [RRĀ, V.kh., 14 43.1]
pūrvavat kramayogena rase cāryaṃ ca jārayet | [RRĀ, V.kh., 14 43.2]
yāvad aṣṭaguṇaṃ paścāt samaṃ kṛṣṇābhrasattvakam | [RRĀ, V.kh., 14 44.1]
cāryaṃ jāryaṃ krameṇaiva pakvabījaṃ caturguṇam | [RRĀ, V.kh., 14 44.2]
jārayecca punaḥ sūte kacchapākhye viḍānvite | [RRĀ, V.kh., 14 45.1]
rāgagrahaṇaparyantaṃ kṛtvā prakṣālya taṃ rasam | [RRĀ, V.kh., 14 45.2]
unmattamunipatrāṇi rajanī kākamācikā | [RRĀ, V.kh., 14 46.1]
dhānyāmlaiḥ peṣayettulyaṃ taddravairmardayedrasam | [RRĀ, V.kh., 14 46.2]
saptāhaṃ taptakhalve tu kacchape tu dinaṃ pacet | [RRĀ, V.kh., 14 47.1]
tato divyauṣadhaireva mardayeddivasatrayam | [RRĀ, V.kh., 14 47.2]
taṃ ruddhvā vajramūṣāyāṃ tridinaṃ tuṣavahninā | [RRĀ, V.kh., 14 48.1]
sveditaṃ ca punarmardyaṃ tadvadruddhvā dhamed dṛḍham | [RRĀ, V.kh., 14 48.2]
kukkuṭāṇḍanibhaṃ baddhaṃ jāyate cūrṇayetpunaḥ | [RRĀ, V.kh., 14 49.1]
brahmapuṣpadravamardyaṃ dinaikaṃ cāndhayetpunaḥ | [RRĀ, V.kh., 14 49.2]
paced gajapuṭe'pyevaṃ deyaṃ puṭacatuṣṭayam | [RRĀ, V.kh., 14 50.1]
vṛścikālyā dravairevaṃ tadvatpuṭacatuṣṭayam | [RRĀ, V.kh., 14 50.2]
kuṃkumasurasenaiva tadvatpuṭacatuṣṭayam | [RRĀ, V.kh., 14 51.1]
mātuluṅgarasenaikaṃ puṭaṃ dattvā samāharet | [RRĀ, V.kh., 14 51.2]
sahasrāṃśena tenaiva taṃ śulbaṃ tu vedhayet | [RRĀ, V.kh., 14 52.1]
śuddhaṃ vā drāvitaṃ nāgaṃ vedhaṃ syātkrāmaṇena vai | [RRĀ, V.kh., 14 52.2]
tatsarvaṃ jāyate svarṇaṃ devābharaṇamuttamam | [RRĀ, V.kh., 14 52.3]
svarṇārkaṃ tīkṣṇanāgaṃ ca samyak sasyābhrakasya ca | [RRĀ, V.kh., 14 53.1]
vaikrāṃtasya ca sattvaṃ ca cūrṇaṃ kuryātsamaṃ samam | [RRĀ, V.kh., 14 53.2]
dvandvamelāpaliptāyāṃ mūṣāyāmandhitaṃ dhamet | [RRĀ, V.kh., 14 54.1]
samuddhṛtya tu tatkhoṭaṃ mūṣāyāṃ prakaṭaṃ dhamet | [RRĀ, V.kh., 14 54.2]
vāpo mākṣikacūrṇena datte deyaḥ śanaiḥ śanaiḥ | [RRĀ, V.kh., 14 55.1]
yāvatsvarṇāvaśeṣaṃ syād arkāyāṃ dāpayetpunaḥ | [RRĀ, V.kh., 14 55.2]
pūrvavatkramayogena dhametsvarṇāvaśeṣitam | [RRĀ, V.kh., 14 56.1]
ityevaṃ ca punaḥ kuryājjāyate svarṇabījakam | [RRĀ, V.kh., 14 56.2]
abhrasattvāyasaṃ tāmraṃ cūrṇaṃ kṛtvā samaṃ samam | [RRĀ, V.kh., 14 57.1]
śuddhatāpyasya cūrṇaṃ ca tāmrasya dviguṇaṃ bhavet | [RRĀ, V.kh., 14 57.2]
mūṣāyāṃ dvaṃdvaliptāyāṃ ruddhvā tīvrāgninā dhamet | [RRĀ, V.kh., 14 58.1]
tatkhoṭaṃ sūkṣmacūrṇaṃ ca ruddhvā gajapuṭe pacet | [RRĀ, V.kh., 14 58.2]
evaṃ pañcapuṭaiḥ pakvaṃ drute svarṇe ca vāhayet | [RRĀ, V.kh., 14 59.1]
dhametprakaṭamūṣāyāṃ yāvaddaśaguṇaṃ śanaiḥ | [RRĀ, V.kh., 14 59.2]
tāpyacūrṇaṃ pradātavyaṃ kiṃcitkiṃcittu vāpayet | [RRĀ, V.kh., 14 60.1]
svarṇaśeṣaṃ samuddhṛtya syādidaṃ svarṇabījakam | [RRĀ, V.kh., 14 60.2]
svarṇabījaṃ samaṃ sūte jārayedabhrasattvavat | [RRĀ, V.kh., 14 61.1]
tatastena śatāṃśena madhunāktena lepayet | [RRĀ, V.kh., 14 61.2]
samaṃ caṃdrārkapatrāṇi veṣṭayeccārkapatrakaiḥ | [RRĀ, V.kh., 14 62.1]
dolāyaṃtre sāranāle daśāhaṃ pācayecchanaiḥ | [RRĀ, V.kh., 14 62.2]
uddhṛtyāvartayettāni divyaṃ bhavati kāṃcanam | [RRĀ, V.kh., 14 63]
mṛtatīkṣṇārkabhāgaṃ ca tāpyacūrṇaṃ samam | [RRĀ, V.kh., 14 64.1]
etadvāhyaṃ drute svarṇe yāvaddaśaguṇaṃ śanaiḥ | [RRĀ, V.kh., 14 64.2]
svarṇaśeṣaṃ samādāya syādidaṃ svarṇabījakam | [RRĀ, V.kh., 14 64.3]
tīkṣṇaṃ kāṃtaṃ mṛtaṃ caiva śulvaṃ tāraṃ samaṃ samam | [RRĀ, V.kh., 14 65.1]
mūṣāyāṃ dvaṃdvaliptāyāṃ ruddhvā tīvrāgninā dhamet | [RRĀ, V.kh., 14 65.2]
tatkhoṭaṃ drāvite svarṇe vāhyaṃ daśaguṇaiḥ śanaiḥ | [RRĀ, V.kh., 14 66.1]
pūrvavattāpyacūrṇena svarṇabījamidaṃ param | [RRĀ, V.kh., 14 66.2]
yatheṣṭaṃ svarṇabījaikaṃ pādāṃśaṃ jārayedrase | [RRĀ, V.kh., 14 67.1]
pūrvavatkramayogena sattvabījena sārayet | [RRĀ, V.kh., 14 67.2]
sārite jārayettadvadanusāryeṇa jārayet | [RRĀ, V.kh., 14 68.1]
pratisārya tato jāryaṃ mukhaṃ baddhvā ca bandhayet | [RRĀ, V.kh., 14 68.2]
pañcāṃśaṃ daśayogena tāre vedhaṃ pradāpayet | [RRĀ, V.kh., 14 69.1]
krāmaṇena samāyuktaṃ divyaṃ bhavati kāṃcanam | [RRĀ, V.kh., 14 69.2]
nāgaṃ rasakasattvaṃ ca tāmraṃ bhāgaṃ kramottaram | [RRĀ, V.kh., 14 70.1]
dhmāpitaṃ vāhayetsvarṇe ṣaḍguṇaṃ vāpayecchanaiḥ | [RRĀ, V.kh., 14 70.2]
svarṇaśeṣaṃ tu tajjāryaṃ samāṃśaṃ pārade kramāt | [RRĀ, V.kh., 14 71.1]
yathāpūrvaṃ māraṇādibaṃdhanāntaṃ ca kārayet | [RRĀ, V.kh., 14 71.2]
anena ṣaṣṭibhāgena pūrvavatkāṃcanaṃ bhavet | [RRĀ, V.kh., 14 72]
tāpyena mārayecchulbaṃ yathāgaṃdhena māritam | [RRĀ, V.kh., 14 73.1]
tattāmraṃ vāhayennāge mūṣāmadhye dhaman dhaman | [RRĀ, V.kh., 14 73.2]
śanaiḥ śataguṇaṃ yāvattāpyacūrṇaṃ kṣipankṣipan | [RRĀ, V.kh., 14 74.1]
tattāmraṃ vāhayetsvarṇe dvātriṃśadguṇitaṃ kramāt | [RRĀ, V.kh., 14 74.2]
svarṇaśeṣaṃ tu tadbījaṃ samāṃśaṃ jārayedrase | [RRĀ, V.kh., 14 75.1]
anenaiva tu bījena sārayejjārayetpunaḥ | [RRĀ, V.kh., 14 75.2]
pūrvavat kramayogena baṃdhanāntaṃ ca kārayet | [RRĀ, V.kh., 14 76.1]
krāmaṇena samāyuktaṃ sahasrāṃśena vedhayet | [RRĀ, V.kh., 14 76.2]
caṃdrārkaṃ jāyate svarṇaṃ devābharaṇamuttamam | [RRĀ, V.kh., 14 76.3]
rasakābhrakayoḥ sattvaṃ tāmracūrṇaṃ kramottaram | [RRĀ, V.kh., 14 77.1]
mūṣāyāṃ dvaṃdvaliptāyāṃ ruddhvā dhmāte samuddharan | [RRĀ, V.kh., 14 77.2]
tatkhoṭāṃśaṃ tāpyacūrṇaṃ dattvā cāmlena mardayet | [RRĀ, V.kh., 14 78.1]
ruddhvā laghupuṭe pacyādevaṃ pañcapuṭaiḥ pacet | [RRĀ, V.kh., 14 78.2]
taccūrṇaṃ vāhayetsvarṇe dhāmyamāne śanaiḥ śanaiḥ | [RRĀ, V.kh., 14 79.1]
sahasraguṇitaṃ yāvattadbījaṃ jārayedrase | [RRĀ, V.kh., 14 79.2]
yāvacchataguṇaṃ yatnādanenaiva tu sārayet | [RRĀ, V.kh., 14 80.1]
jāraṇaṃ sāraṇaṃ caiva baṃdhanāntaṃ ca pūrvavat | [RRĀ, V.kh., 14 80.2]
kṛtvātha lakṣabhāgena tāraṃ bhavati kāṃcanam | [RRĀ, V.kh., 14 81]
abhrasattvaṃ raviṃ nāgaṃ kramavṛddhyā vicūrṇayet | [RRĀ, V.kh., 14 82.1]
mūṣāyāṃ dvaṃdvaliptāyāṃ ruddhvā tīvrāgninā dhamet | [RRĀ, V.kh., 14 82.2]
tatsamaṃ tāpyacūrṇaṃ tu sarvamamlena mardayet | [RRĀ, V.kh., 14 83.1]
ruddhvā pañcapuṭaiḥ pacyāt taccūrṇaṃ vāhayed drutam | [RRĀ, V.kh., 14 83.2]
svarṇe śataṃ yāvattāvatsvarṇaṃ ca jārayet | [RRĀ, V.kh., 14 84.1]
yuktyā śataguṇaṃ yāvattridhānenaiva sārayet | [RRĀ, V.kh., 14 84.2]
sārite jāraṇaṃ kuryād baṃdhanāntaṃ ca pūrvavat | [RRĀ, V.kh., 14 85.1]
ayutāṃśena tenaiva tāraṃ bhavati kāṃcanam | [RRĀ, V.kh., 14 85.2]
athavā pūrvacūrṇaṃ tu sahasraguṇitaṃ drute | [RRĀ, V.kh., 14 86.1]
svarṇe vāhyaṃ krameṇaiva tadbījaṃ jārayedrase | [RRĀ, V.kh., 14 86.2]
sahasraguṇitaṃ yāvat tridhā tenaiva sārayet | [RRĀ, V.kh., 14 87.1]
sāritaṃ jārayetpaścāt punaḥ sāryaṃ ca jārayet | [RRĀ, V.kh., 14 87.2]
saptaśṛṅkhalikāyogātsāritaṃ jārayed budhaḥ | [RRĀ, V.kh., 14 88.1]
mukhaṃ baddhvā rasaṃ baddhvā koṭivedhī bhavedrasaḥ | [RRĀ, V.kh., 14 88.2]
krāmaṇena samāyuktaṃ caṃdrārkaṃ kāṃcanaṃ bhavet | [RRĀ, V.kh., 14 88.3]
vimalā tālakaṃ tīkṣṇaṃ bhāgavṛddhyā vicūrṇayet | [RRĀ, V.kh., 14 89.1]
mūṣāyāṃ dvaṃdvaliptāyāṃ tatkhoṭaṃ suvicūrṇayet | [RRĀ, V.kh., 14 89.2]
amlairmardyaṃ puṭe pacyādityevaṃ paṃcadhā puṭet | [RRĀ, V.kh., 14 90.1]
tāre daśaguṇaṃ vāhyaṃ tālacūrṇaṃ kṣipankṣipan | [RRĀ, V.kh., 14 90.2]
etad bījaṃ samaṃ sūte jārayet pūrvavat kramāt | [RRĀ, V.kh., 14 91.1]
tatastu tārabījena sārayetsāraṇātrayam | [RRĀ, V.kh., 14 91.2]
tenaiva tu śatāṃśena drutaṃ tāmraṃ tu vedhayet | [RRĀ, V.kh., 14 92.1]
śaṃkhakuṃdendusaṃkāśaṃ tāraṃ bhavati śobhanam | [RRĀ, V.kh., 14 92.2]
mṛtabaṃgaṃ tālasattvaṃ samaṃ cūrṇaṃ prakalpayet | [RRĀ, V.kh., 14 93.1]
dviraṣṭaguṇitaṃ tāre vāhayettaṃ dhaman dhaman | [RRĀ, V.kh., 14 93.2]
tadbījaṃ jārayetsūte yāvaddaśaguṇaṃ kramāt | [RRĀ, V.kh., 14 94.1]
tatastaṃ tārabījena sārayetsāraṇātrayam | [RRĀ, V.kh., 14 94.2]
sahasrāṃśena cānena tāmravedhaṃ pradāpayet | [RRĀ, V.kh., 14 95.1]
tattāmraṃ jāyate tāraṃ śaṃkhakuṃdendusannibham | [RRĀ, V.kh., 14 95.2]
śvetābhratālayoḥ sattvaṃ rasakasya ca sattvakam | [RRĀ, V.kh., 14 96.1]
caturthaṃ tāramākṣīkaṃ samaṃ cūrṇaṃ prakalpayet | [RRĀ, V.kh., 14 96.2]
cūrṇatulyaṃ baṃgacūrṇaṃ sarvamekatra taṃ dhamet | [RRĀ, V.kh., 14 97.1]
dvaṃdvamelāpaliptāyāṃ jātaṃ khoṭaṃ vicūrṇayet | [RRĀ, V.kh., 14 97.2]
amlapiṣṭaṃ puṭe pacyādityevaṃ paṃcadhā puṭet | [RRĀ, V.kh., 14 98.1]
taccūrṇaṃ vāhayettāre yāvaddaśaguṇaṃ dhamet | [RRĀ, V.kh., 14 98.2]
tattāraṃ rasarājasya samaṃ jāryaṃ krameṇa vai | [RRĀ, V.kh., 14 99.1]
pūrvavacca tridhā sāryaṃ śatavedhī bhavedrasaḥ | [RRĀ, V.kh., 14 99.2]
evaṃ sattvābhrasattvaṃ ca cūrṇaṃ dvaṃdvaṃ ca pūrvavat | [RRĀ, V.kh., 14 100.1]
pādāṃśaṃ tālakaṃ dattvā amlaiḥ piṣṭvā nirudhya ca | [RRĀ, V.kh., 14 100.2]
pacetpañcapuṭairevaṃ tāre vāhyaṃ dviṣaḍguṇam | [RRĀ, V.kh., 14 101.1]
etadbījaṃ samaṃ jāryaṃ pratyekaṃ daśabhāgakam | [RRĀ, V.kh., 14 101.2]
baṃgaṃ śvetābhrasattvaṃ ca pratyekaṃ daśabhāgakam | [RRĀ, V.kh., 14 102.1]
tārākhyā vimalā tīkṣṇaṃ pratyekaṃ pañcabhāgikam | [RRĀ, V.kh., 14 102.2]
dvaṃdvamelāpaliptāyāṃ mūṣāyāṃ taṃ dhamed dṛḍham | [RRĀ, V.kh., 14 103.1]
amlapiṣṭaṃ puṭe pācyaṃ pañcavāraṃ punaḥ punaḥ | [RRĀ, V.kh., 14 103.2]
tadvāhyaṃ tārabhāgasya tāracūrṇaṃ kṣipan kṣipan | [RRĀ, V.kh., 14 104.1]
tadbījaṃ rasarājasya jāryaṃ śataguṇaṃ kramāt | [RRĀ, V.kh., 14 104.2]
sārayettārabījena vidhinā sāraṇātrayam | [RRĀ, V.kh., 14 105.1]
anenaivāyutāṃśena drutaṃ tāmraṃ tu vedhayet | [RRĀ, V.kh., 14 105.2]
jāyate rajataṃ divyaṃ śaṃkhakundendusannibham | [RRĀ, V.kh., 14 105.3]
itthaṃ rase kanakabījamanantayogaiḥ kṛtvā bhiṣak tamakhilaṃ vidhivacca jāryam | [RRĀ, V.kh., 14 106.1]
tenaiva hemanicayaṃ rajataṃ ca kṛtvā dāridryadāhamakhileṣu janeṣu kuryāt | [RRĀ, V.kh., 14 106.2]
{RRĀ, V.kh., 15}
garbhayogyamatha bījasādhanamanekayogato rañjane hitam | [RRĀ, V.kh., 15 1.1]
jāritasya narapāradasya vai tatsamastamadhunā nigadyate | [RRĀ, V.kh., 15 1.2]
gaṃdhakaṃ mākṣikaṃ nāgaṃ sarvaṃ tulyaṃ vicūrṇayet | [RRĀ, V.kh., 15 2.1]
triguṇaṃ vāhayetsvarṇaṃ drāvitaṃ tu dhaman dhaman | [RRĀ, V.kh., 15 2.2]
pūtibījamidaṃ sthūlaṃ garbhe dravati tatkṣaṇāt | [RRĀ, V.kh., 15 3]
nāgaṃ svarṇaṃ samaṃ tāpyaṃ śilācūrṇaṃ kṣipan kṣipan | [RRĀ, V.kh., 15 4.1]
jīrṇe nāge punardeyam evaṃ vāratrayaṃ śanaiḥ | [RRĀ, V.kh., 15 4.2]
etad bījaṃ dravatyeva rasagarbhe tu mardanāt | [RRĀ, V.kh., 15 4.3]
tāpyasattvaṃ suvarṇaṃ ca dhamettāpyaṃ kṣipankṣipan | [RRĀ, V.kh., 15 5.1]
ityevaṃ triguṇaṃ vāhyaṃ tāpyasattvaṃ ca hāṭake | [RRĀ, V.kh., 15 5.2]
tadbījaṃ rasarājasya garbhe dravati tatkṣaṇam | [RRĀ, V.kh., 15 5.3]
tāpyasattvaṃ suvarṇaṃ ca samāṃśaṃ drāvayettataḥ | [RRĀ, V.kh., 15 6.1]
kaṇṭavedhīkṛtaṃ patraṃ gaṃdhena lavaṇena ca | [RRĀ, V.kh., 15 6.2]
kṣiptvā sāmlena tatpacyātpuṭe hemāvaśeṣitam | [RRĀ, V.kh., 15 7.1]
etadbījaṃ rasendrasya garbhe dravati mardanāt | [RRĀ, V.kh., 15 7.2]
saindhavena samaṃ tāpyamamlairmardyaṃ puṭe pacet | [RRĀ, V.kh., 15 8.1]
punarmardyaṃ punaḥ pācyaṃ yāvaddvādaśavārakam | [RRĀ, V.kh., 15 8.2]
asya tulyaṃ mṛtaṃ nāgaṃ sarvamamlena peṣayet | [RRĀ, V.kh., 15 9.1]
anena svarṇapatrāṇi liptvā liptvā dhamed dṛḍham | [RRĀ, V.kh., 15 9.2]
drutaṃ ca vāpayettaṃ tu saptavāraṃ punaḥ punaḥ | [RRĀ, V.kh., 15 10.1]
etadbījaṃ rasendrasya garbhe dravati mardanāt | [RRĀ, V.kh., 15 10.2]
śilā sauvarcalaṃ tāpyagaṃdhakāsīsaṭaṃkaṇam | [RRĀ, V.kh., 15 11.1]
mardayeccaṇakāmlaiśca sarvametaddināvadhi | [RRĀ, V.kh., 15 11.2]
rasasyaitat ṣoḍaśāṃśaṃ dattvā bījaṃ ca dāpayet | [RRĀ, V.kh., 15 12.1]
mucyate yatra yatraiva tattad dravati tatkṣaṇāt | [RRĀ, V.kh., 15 12.2]
apāmārgapalāśotthabhasmakṣāraṃ samāharet | [RRĀ, V.kh., 15 13.1]
ṭaṃkaṇaṃ ca yavakṣāraṃ kāsīsaṃ ca suvarcalam | [RRĀ, V.kh., 15 13.2]
sāmudraṃ saiṃdhavaṃ rājī mākṣikaṃ navasārakam | [RRĀ, V.kh., 15 14.1]
karpūraṃ kāṃjikaṃ tulyaṃ snuhyarkakṣīramarditam | [RRĀ, V.kh., 15 14.2]
mūṣālepamanenaiva kṛtvā kuryādbiḍena ca | [RRĀ, V.kh., 15 15.1]
lepamaṅgulamānena mūṣāyantramidaṃ bhavet | [RRĀ, V.kh., 15 15.2]
garbhadrāvitabījāttu sūtamatra vinikṣipet | [RRĀ, V.kh., 15 16.1]
ruddhvā svedyaṃ dinaikaṃ tu kārīṣāgnau grasatyalam | [RRĀ, V.kh., 15 16.2]
tāpyasattvābhrayoḥ sattvaṃ dvaṃdvitaṃ drāvayetpunaḥ | [RRĀ, V.kh., 15 17.1]
mṛtaśulbaṃ tāpyacūrṇaṃ tasminvāhyaṃ śanaiḥ śanaiḥ | [RRĀ, V.kh., 15 17.2]
triguṇe vāhite tasmin rañjitaṃ vāhitaṃ tu tat | [RRĀ, V.kh., 15 18]
gomūtrai raktavargaṃ tu piṣṭvā tenaiva bhāvayet | [RRĀ, V.kh., 15 19.1]
hiṅgulaṃ mākṣikaṃ gaṃdhaṃ śilācūrṇaṃ samaṃ samam | [RRĀ, V.kh., 15 19.2]
bhāvitaṃ saptavārāṇi śoṣyaṃ peṣyaṃ punaḥ punaḥ | [RRĀ, V.kh., 15 20.1]
tīkṣṇaṃ tāmraṃ samaṃ cūrṇya pūrvavad dvaṃdvamelitam | [RRĀ, V.kh., 15 20.2]
tasmin drutaṃ pūrvacūrṇaṃ vāpayitvātha secayet | [RRĀ, V.kh., 15 21.1]
raktavargasamāyukte taile jyotiṣmatībhave | [RRĀ, V.kh., 15 21.2]
ityevaṃ daśadhā kuryātsyādidaṃ rasarañjakam | [RRĀ, V.kh., 15 21.3]
raktavargeṇa gomūtrairbhāvayeddaradaṃ tridhā | [RRĀ, V.kh., 15 22.1]
samāṃśe vimale tāmre drāvite vāhayeddhaman | [RRĀ, V.kh., 15 22.2]
saptadhā daradaṃ taṃ tu syādidaṃ rasarañjakam | [RRĀ, V.kh., 15 22.3]
svarṇanāgaṃ vyomasattvaṃ samāṃśaṃ dvaṃdvamelitam | [RRĀ, V.kh., 15 23.1]
śilā gairikaṃ mākṣīkaṃ rasakaṃ raktavargakam | [RRĀ, V.kh., 15 23.2]
samāṃśaṃ cūrṇayetsarvaṃ vāpo deyo hyanena vai | [RRĀ, V.kh., 15 24.1]
pūrvadvaṃdvitakhoṭasya drāvitasya punaḥ punaḥ | [RRĀ, V.kh., 15 24.2]
daśavāraṃ kṛte vāpe rañjako'yaṃ rasasya ca | [RRĀ, V.kh., 15 25]
yavaciñcārasairbhāvyā raktavarṇā manaḥśilā | [RRĀ, V.kh., 15 26.1]
viṃśavāraṃ prayatnena tena kalkena lepayet | [RRĀ, V.kh., 15 26.2]
nāgapatraṃ puṭe pacyād yāvaccūrṇamupāgatam | [RRĀ, V.kh., 15 27.1]
rasakasya tu bhāgāṃstrīnbhāgaikaṃ daradasya ca | [RRĀ, V.kh., 15 27.2]
śilāgaṃdhaviṣāṇāṃ ca trayāṇāmekabhāgakam | [RRĀ, V.kh., 15 28.1]
peṣayenmātuluṃgāmlaistena kalkena lepayet | [RRĀ, V.kh., 15 28.2]
mūṣāgarbhe kṣipettatra pūrvanāgaṃ kṣipettataḥ | [RRĀ, V.kh., 15 29.1]
drutaṃ yāvatsamuddhṛtya liptvā mūṣāṃ punardhamet | [RRĀ, V.kh., 15 29.2]
ityevaṃ saptadhā dhāmyaṃ nāgaṃ svarṇanibhaṃ bhavet | [RRĀ, V.kh., 15 30.1]
pītābhrakasya sattvaṃ tu pūrvanāgaṃ ca tatsamam | [RRĀ, V.kh., 15 30.2]
dvaṃdvitaṃ pūrvayogena hyabhiṣiktaṃ ca kārayet | [RRĀ, V.kh., 15 31.1]
samukhe sūtarāje tu pūrvavat ṣaḍguṇaṃ kramāt | [RRĀ, V.kh., 15 31.2]
tatastasya rasendrasya garbhadrāvaṇabījakam | [RRĀ, V.kh., 15 32.1]
pādāṃśaṃ dāpayetkhalve mātuluṃgadravaiḥ saha | [RRĀ, V.kh., 15 32.2]
mardayeccaṇakāmlairvā garbhadrāvaṇakena vā | [RRĀ, V.kh., 15 33.1]
dravatyeva tu tadgarbhe mūṣāyantre'tha jārayet | [RRĀ, V.kh., 15 33.2]
ityevaṃ drāvitaṃ jāryaṃ yāvad bījasamaṃ rase | [RRĀ, V.kh., 15 34.1]
sāraṇāditrayeṇāntaṃ pūrvavatkārayet kramāt | [RRĀ, V.kh., 15 34.2]
tārāriṣṭamahiṃ śulbaṃ yatheṣṭaikaṃ tu vedhayet | [RRĀ, V.kh., 15 35.1]
sahasrāṃśena tenaiva divyaṃ bhavati kāṃcanam | [RRĀ, V.kh., 15 35.2]
svarṇena dvaṃdvitaṃ vajraṃ pūrvavaccābhiṣekitam | [RRĀ, V.kh., 15 36.1]
jārayetsamukhe sūte samāṃśam abhrasattvavat | [RRĀ, V.kh., 15 36.2]
jāritaṃ jārayettena svarṇavajreṇa vai tridhā | [RRĀ, V.kh., 15 37.1]
mukhaṃ baddhvā rasaṃ baddhvā krāmaṇena tu yojayet | [RRĀ, V.kh., 15 37.2]
caṃdrārke tu sahasrāṃśaṃ divyaṃ bhavati kāṃcanam | [RRĀ, V.kh., 15 37.3]
vṛṣasya mūtramādāya gajasya mahiṣasya vā | [RRĀ, V.kh., 15 38.1]
tanmadhye sūtanāgaṃ tu drāvitaṃ saptadhā kṣipet | [RRĀ, V.kh., 15 38.2]
tatastasyaiva patrāṇi kaṇṭavedhyāni kārayet | [RRĀ, V.kh., 15 39.1]
gaṃdhakaṃ cūrṇitaṃ śuddhaṃ patrāṇāṃ tu caturguṇam | [RRĀ, V.kh., 15 39.2]
alaktakena saṃsiktaṃ kārpāsapatravatkṛtam | [RRĀ, V.kh., 15 40.1]
tasya śuṣkasya pṛṣṭhe tu nararomāṇi dāpayet | [RRĀ, V.kh., 15 40.2]
tatpṛṣṭhe cūrṇitaṃ gaṃdhaṃ tato nāgadalāni ca | [RRĀ, V.kh., 15 41.1]
gaṃdhakaṃ nararomāṇi tatkārpāsaṃ ca pṛṣṭhataḥ | [RRĀ, V.kh., 15 41.2]
anena kārayedvartiṃ bahiḥ sūtreṇa veṣṭayet | [RRĀ, V.kh., 15 42.1]
karaṃjatailamadhye tu daśarātraṃ tu dhārayet | [RRĀ, V.kh., 15 42.2]
prajvālya cobhayāgre tu drutaṃ tailaṃ samāharet | [RRĀ, V.kh., 15 43.1]
bhāṇḍe sakāṃjike caiva tasmāduddhṛtya rakṣayet | [RRĀ, V.kh., 15 43.2]
kācakūpyāṃ prayatnena gandhanāgadrutistviyam | [RRĀ, V.kh., 15 43.3]
śuddhasūtaṃ dṛḍhaṃ mardyaṃ rajanīcūrṇasaṃyutam | [RRĀ, V.kh., 15 44.1]
cūrṇaṃ yāvad bhavetkṛṣṇaṃ kṣālayeduṣṇakāṃjikaiḥ | [RRĀ, V.kh., 15 44.2]
evaṃ trisaptadhā kuryāttato jāraṇamārabhet | [RRĀ, V.kh., 15 45.1]
amlairmanaḥśilāṃ piṣṭvā tena lepaṃ tu kārayet | [RRĀ, V.kh., 15 45.2]
gostanākāramūṣāyāmasyāṃ pūrvarasaṃ kṣipet | [RRĀ, V.kh., 15 46.1]
catuḥṣaṣṭyaṃśataḥ pūrvā deyā gaṃdhadrutiḥ kramāt | [RRĀ, V.kh., 15 46.2]
ruddhvā mūṣāṃ viśoṣyātha garte gomayapūrite | [RRĀ, V.kh., 15 47.1]
mūṣārdhaṃ vinyasettatra karīṣatuṣavahninā | [RRĀ, V.kh., 15 47.2]
kapotākhyaṃ puṭaṃ deyaṃ svāṃgaśītaṃ samuddharet | [RRĀ, V.kh., 15 48.1]
dadyād ajīrṇaśaṅkāyāṃ siṃhavallīrasasya tu | [RRĀ, V.kh., 15 48.2]
caturbindupramāṇaṃ tu tadvadgarte puṭe pacet | [RRĀ, V.kh., 15 49.1]
evaṃ punaḥ punarjāryaṃ gandhanāgadrutiḥ kramāt | [RRĀ, V.kh., 15 49.2]
triguṇaṃ jāritaḥ sūto bhavejjāṃbūnadaprabhaḥ | [RRĀ, V.kh., 15 50.1]
asya sūtasya pādāṃśaṃ pakvabījaṃ sucūrṇitam | [RRĀ, V.kh., 15 50.2]
mardayeccaṇakāmlena yāmād garbhe dravatyalam | [RRĀ, V.kh., 15 50.3]
mūṣāyantragataṃ drāvyaṃ pūrvavat svedanena vai | [RRĀ, V.kh., 15 51.1]
jīrṇe bījaṃ punardattvā drāvyaṃ garbhe'tha jārayet | [RRĀ, V.kh., 15 51.2]
evaṃ bījaṃ samaṃ jāryaṃ pakvaṃ vā rañjane kramāt | [RRĀ, V.kh., 15 52.1]
garbhaṃ drāvaṇabījaṃ vā yatheṣṭaikaṃ tu jārayet | [RRĀ, V.kh., 15 52.2]
tatastu triguṇaṃ rītistāraṃ vāhyaṃ dhaman dhaman | [RRĀ, V.kh., 15 53.1]
tārāriṣṭaṃ bhavettattu kṛtvā patraṃ pralepayet | [RRĀ, V.kh., 15 53.2]
sakṣaudraṃ pūrvasūtena dvātriṃśāṃśena tatpunaḥ | [RRĀ, V.kh., 15 54.1]
veṣṭyamarkadalaiḥ pacyāddolāyaṃtre sakāṃjikaiḥ | [RRĀ, V.kh., 15 54.2]
daśāhānte samuddhṛtya drāvitaṃ kāṃcanaṃ bhavet | [RRĀ, V.kh., 15 55]
samukhe nirmukhe vātha rasarāje tu jārayet | [RRĀ, V.kh., 15 56.1]
pūrvavadvyomacūrṇaṃ tu cāritaṃ jārayet kramāt | [RRĀ, V.kh., 15 56.2]
catuḥṣaṣṭiguṇaṃ yāvattataḥ sāryaṃ ca jārayet | [RRĀ, V.kh., 15 57.1]
cārayejjārayettadvat yāvat ṣaṣṭiguṇaṃ bhavet | [RRĀ, V.kh., 15 57.2]
tato mākṣikasatvaṃ ca pādāṃśaṃ tatra jārayet | [RRĀ, V.kh., 15 57.3]
mahārasaiścoparasairyatkiṃcitsatvamāharet | [RRĀ, V.kh., 15 58.1]
tanmadhyagaṃ tu pādāṃśaṃ sūte dattvā vimardayet | [RRĀ, V.kh., 15 58.2]
taptakhalve caturyāmaṃ garbhadrāvakasaṃyutam | [RRĀ, V.kh., 15 59.1]
tattatsarvaṃ dravatyeva mūṣāyantre'tha jārayet | [RRĀ, V.kh., 15 59.2]
ityevaṃ sarvasatvāni drāvayogācca jārayet | [RRĀ, V.kh., 15 60.1]
rañjitaṃ pakvabījaṃ ca śuddhaṃ tāmraṃ ca hāṭakam | [RRĀ, V.kh., 15 60.2]
garbhadrāvaṇabījaṃ ca mṛtatīkṣṇaṃ samaṃ samam | [RRĀ, V.kh., 15 61.1]
sarvaṃ ca marditaṃ khoṭaṃ kṛtvā dhāmyaṃ punaḥ punaḥ | [RRĀ, V.kh., 15 61.2]
kṣipenmākṣikacūrṇaṃ ca tāmre tīkṣṇe kṣayaṃ gate | [RRĀ, V.kh., 15 62.1]
samuddhṛtya tu tad bījaṃ pādāṃśaṃ pūrvapārade | [RRĀ, V.kh., 15 62.2]
pūrvavad drāvayed garbhe mūṣāyantre'tha jārayet | [RRĀ, V.kh., 15 63.1]
dvātriṃśadguṇitaṃ bījaṃ krameṇānena jārayet | [RRĀ, V.kh., 15 63.2]
jīrṇe garbhe drutaṃ sūtaṃ rañjayettannigadyate | [RRĀ, V.kh., 15 63.3]
gaṃdhena yanmṛtaṃ nāgaṃ pakvabījasya sādhanam | [RRĀ, V.kh., 15 64.1]
tannāgaṃ hemasaṃtulyamaṃdhamūṣāgataṃ dhamet | [RRĀ, V.kh., 15 64.2]
taccūrṇamabhiṣiktaṃ ca pādāṃśaṃ dāpayedrase | [RRĀ, V.kh., 15 65.1]
mardayedamlavargeṇa garbhadrāvaṇakena vā | [RRĀ, V.kh., 15 65.2]
taptakhalve caturyāmaṃ mūṣāyantre'tha jārayet | [RRĀ, V.kh., 15 66.1]
anena kramayogena jārayettaṃ kalāguṇam | [RRĀ, V.kh., 15 66.2]
mṛtaṃ śulbaṃ mṛtaṃ tīkṣṇaṃ svarṇe vāhyaṃ tu ṣaḍguṇam | [RRĀ, V.kh., 15 67.1]
etad bījaṃ tato jāryaṃ kramād yāvaccaturguṇam | [RRĀ, V.kh., 15 67.2]
pūrvavad drāvitaṃ khalve mūṣāyantre ca pūrvavat | [RRĀ, V.kh., 15 68.1]
baddharāgastadā sūto jāyate kuṃkumaprabhaḥ | [RRĀ, V.kh., 15 68.2]
ityevaṃ rañjanaṃ sūte kṛtvā sāryaṃ tridhā kramāt | [RRĀ, V.kh., 15 69.1]
sāritaṃ jārayenmūtre mūṣāyantre puṭanpuṭan | [RRĀ, V.kh., 15 69.2]
jāritaṃ sārayetpaścātsāritaṃ caiva jārayet | [RRĀ, V.kh., 15 70.1]
anena kramayogena saptaśṛṅkhalikākramāt | [RRĀ, V.kh., 15 70.2]
tatastasya mukhaṃ baddhvā pūrvavad bandhayecca tam | [RRĀ, V.kh., 15 71.1]
krāmaṇena samāyuktaṃ koṭibhāgena vedhayet | [RRĀ, V.kh., 15 71.2]
drutaṃ tāmraṃ tu taddivyaṃ bhavetsvarṇaṃ na saṃśayaḥ | [RRĀ, V.kh., 15 71.3]
hiṃgulotthitasūtaṃ ca bhūnāgairmardayet tryaham | [RRĀ, V.kh., 15 72.1]
taptakhalve tataḥ pātyam ūrdhvalagnaṃ samāharet | [RRĀ, V.kh., 15 72.2]
pādāṃśaṃ jārayettasya dvaṃdvitaṃ vyomasattvakam | [RRĀ, V.kh., 15 73.1]
tato mākṣikasatvaṃ ca pādāṃśaṃ tatra jārayet | [RRĀ, V.kh., 15 73.2]
pūrvavad dvaṃdvayogena mātrāpākaṃ ca pūrvavat | [RRĀ, V.kh., 15 74.1]
mahārasaiścoparasairyatsattvaṃ pātitaṃ purā | [RRĀ, V.kh., 15 74.2]
tatsattvaṃ ca pṛthakpādaṃ sūte dattvā vimardayet | [RRĀ, V.kh., 15 75.1]
taptakhalve dinaikaṃ tu garbhadrāvaṇasaṃyutam | [RRĀ, V.kh., 15 75.2]
dravatyeva tato jāryaṃ mūṣāyantraṃ tu pūrvavat | [RRĀ, V.kh., 15 76.1]
jīrṇe jīrṇe punardeyaṃ pratisattvaṃ krameṇa vai | [RRĀ, V.kh., 15 76.2]
tatastathaiva pādāṃśaṃ garbhadrāvaṇabījakam | [RRĀ, V.kh., 15 77.1]
pūrvavad drāvitaṃ jāryaṃ krameṇānena ṣaḍguṇam | [RRĀ, V.kh., 15 77.2]
sāraṇādikrāmaṇāntaṃ tāre vedhaṃ pradāpayet | [RRĀ, V.kh., 15 78.1]
sahasrāṃśena tatsvarṇaṃ bhavejjāṃbūnadaprabham | [RRĀ, V.kh., 15 78.2]
śākavṛkṣasya patrāṇāṃ komalānāṃ dravaṃ haret | [RRĀ, V.kh., 15 79.1]
dravaṃ ca brahmapuṣpāṇāṃ viṣṇukrāntādravaṃ tathā | [RRĀ, V.kh., 15 79.2]
dravairebhiḥ śuddhagaṃdhaṃ bhāvayeddinasaptakam | [RRĀ, V.kh., 15 80.1]
iṣṭikāgarbhamadhye tu suśuddhaṃ pāradaṃ kṣipet | [RRĀ, V.kh., 15 80.2]
mukhaṃ svacchena vastreṇa chādayettasya pṛṣṭhataḥ | [RRĀ, V.kh., 15 81.1]
daśāṃśaṃ pūrvagaṃdhaṃ tu dattvā śrāveṇa rodhayet | [RRĀ, V.kh., 15 81.2]
pṛṣṭhe laghupuṭaṃ deyaṃ jīrṇe gaṃdhaṃ punaḥ kṣipet | [RRĀ, V.kh., 15 82.1]
tadvajjāryaṃ puṭenaiva punardeyaṃ ca gaṃdhakam | [RRĀ, V.kh., 15 82.2]
evaṃ jāryaṃ samaṃ gaṃdhaṃ tato yaṃtrātsamuddharet | [RRĀ, V.kh., 15 83.1]
athavā gaṃdhatulyaṃ tu jāryaṃ tena rasasya tu | [RRĀ, V.kh., 15 83.2]
jārayetpūrvayogena kācakūpyantare'pi vā | [RRĀ, V.kh., 15 84]
asyaiva rasarājasya samāṃśaṃ vyomasattvakam | [RRĀ, V.kh., 15 85.1]
dvaṃdvitaṃ pūrvavajjāryaṃ mātrāyuktiśca pūrvavat | [RRĀ, V.kh., 15 85.2]
tato rasakasatvaṃ ca jāryam aṣṭaguṇaṃ rase | [RRĀ, V.kh., 15 86.1]
tīkṣṇaśulboragaṃ caiva kramād aṣṭaguṇaṃ rase | [RRĀ, V.kh., 15 86.2]
pratyekaṃ jārayedyatnādabhiṣiktaṃ tu pūrvavat | [RRĀ, V.kh., 15 87.1]
pakvabījaṃ tato jāryaṃ dvātriṃśadguṇitaṃ kramāt | [RRĀ, V.kh., 15 87.2]
athāsya rasarājasya garbhadrāvaṇabījakam | [RRĀ, V.kh., 15 88.1]
taptakhalve samaṃ dattvā garbhadrāvakasaṃyutam | [RRĀ, V.kh., 15 88.2]
mardayeddinamekaṃ tu garbhe dravati tad drutam | [RRĀ, V.kh., 15 89.1]
mūṣāyantre tato jāryaṃ pūrvavatsvedanena vai | [RRĀ, V.kh., 15 89.2]
tajjīrṇe raṃjakaṃ bījaṃ tulyaṃ dattvātha pūrvavat | [RRĀ, V.kh., 15 90.1]
drāvayet dravagarbhe tu tadvajjāryaṃ krameṇa vai | [RRĀ, V.kh., 15 90.2]
yāvaccaturguṇaṃ yatnād drutaṃ garbhe'tha jārayet | [RRĀ, V.kh., 15 91.1]
anena kramayogena bhavellākṣānibho rasaḥ | [RRĀ, V.kh., 15 91.2]
tatastaṃ pakvabījena sāritaṃ jārayet kramāt | [RRĀ, V.kh., 15 92.1]
pratisāraṇakaṃ kuryājjārayeccātha sārayet | [RRĀ, V.kh., 15 92.2]
saptaśṛṅkhalikāyogānmukhaṃ baddhvātha bandhayet | [RRĀ, V.kh., 15 93.1]
krāmaṇena samāyuktaṃ śulbe vedhaṃ pradāpayet | [RRĀ, V.kh., 15 93.2]
nāge vā koṭibhāgena divyaṃ bhavati kāṃcanam | [RRĀ, V.kh., 15 94]
tintiṇībrahmamāṇḍūkīdravairdhānyābhrakaṃ kramāt | [RRĀ, V.kh., 15 95.1]
mardayet tridinaṃ cātha bhāvayet tiṃtiṇīdravaiḥ | [RRĀ, V.kh., 15 95.2]
gharme dinatrayaṃ yāvat śoṣyaṃ peṣyaṃ punaḥ punaḥ | [RRĀ, V.kh., 15 96.1]
mṛtkharpare śuddhasūtaṃ kṣiptvā soṣṇaṃ tu kārayet | [RRĀ, V.kh., 15 96.2]
gaṃdhakaṃ truṭimātraṃ tu pūrvābhraṃ truṭimātrakam | [RRĀ, V.kh., 15 97.1]
dattvā dattvā ca mṛdvagnau pacetsyādabhrapiṣṭikā | [RRĀ, V.kh., 15 97.2]
ekavīrārasairbhāvyaṃ gaṃdhaṃ gharme trisaptadhā | [RRĀ, V.kh., 15 98.1]
taṃ gaṃdhakaṃ snigdhabhāṇḍe drāvya mṛdvagninā kṣipet | [RRĀ, V.kh., 15 98.2]
tanmadhye pūrvapiṣṭiṃ tu dolāyaṃtre vidhau pacet | [RRĀ, V.kh., 15 99.1]
ṣaḍguṇaṃ jārayedevaṃ gaṃdhakaṃ mṛduvahninā | [RRĀ, V.kh., 15 99.2]
tadrasaṃ bhāgamekaṃ tu pakvabījasya ṣoḍaśa | [RRĀ, V.kh., 15 100.1]
bhāgāḥ surañjitasyaiva cūrṇīkṛtvātha dvaṃdvayet | [RRĀ, V.kh., 15 100.2]
pūrvavad dvaṃdvaliptāyāṃ mūṣāyāṃ dhamanena ca | [RRĀ, V.kh., 15 101.1]
rasabījamidaṃ khyātaṃ cūrṇitaṃ cābhiṣecayet | [RRĀ, V.kh., 15 101.2]
athātaḥ śuddhasūtasya kācakūpyāṃ gatasya ca | [RRĀ, V.kh., 15 102.1]
pūrvavad bhāvitaṃ gaṃdhaṃ jāryaṃ tasyaiva ṣaḍguṇam | [RRĀ, V.kh., 15 102.2]
jārayedvā tulāyaṃtre gaurīyaṃtrakrameṇa vai | [RRĀ, V.kh., 15 103.1]
tasyaiva rasarājasya pādāṃśaṃ rasabījakam | [RRĀ, V.kh., 15 103.2]
pūrvavad drāvayed garbhe mūṣāyantre'tha jārayet | [RRĀ, V.kh., 15 104.1]
anena kramayogena drāvyaṃ jāryaṃ punaḥ punaḥ | [RRĀ, V.kh., 15 104.2]
dviraṣṭaguṇitaṃ yāvad rasabījaṃ rasasya vai | [RRĀ, V.kh., 15 104.3]
bhāgadvayaṃ śuddhatāraṃ bhāgaikaṃ śuddhahāṭakam | [RRĀ, V.kh., 15 105.1]
samāvartya tu tatpatraṃ kṛtvā pūrvarasena vai | [RRĀ, V.kh., 15 105.2]
lepayenmadhunāktena sahasrāṃśena tatpunaḥ | [RRĀ, V.kh., 15 106.1]
veṣṭayedarkajaiḥ patrairdolāyaṃtre sakāṃjike | [RRĀ, V.kh., 15 106.2]
daśāhaṃ pācitaṃ drāvyaṃ divyaṃ bhavati kāṃcanam | [RRĀ, V.kh., 15 107]
suśuddhaṃ nāgacūrṇaṃ tu pūrvavaccābhiṣekitam | [RRĀ, V.kh., 15 108.1]
samukhe sūtarājendre jārayedabhrasatvavat | [RRĀ, V.kh., 15 108.2]
ṣaṭtriṃśaguṇitaṃ yāvattāvajjāryaṃ krameṇa vai | [RRĀ, V.kh., 15 109.1]
garbhadrāvaṇabījaṃ ca pūrvavad drāvitaṃ kramāt | [RRĀ, V.kh., 15 109.2]
jārayettriguṇaṃ tasya bījaṃ yadraṃjakaṃ punaḥ | [RRĀ, V.kh., 15 110.1]
samaṃ jāryaṃ punaḥ jāryaṃ pakvabījena vai kramāt | [RRĀ, V.kh., 15 110.2]
saptaśṛṃkhalikāyogānmukhaṃ ruddhvātha bandhayet | [RRĀ, V.kh., 15 111.1]
krāmaṇena samāyuktaṃ koṭivedhī bhavedrasaḥ | [RRĀ, V.kh., 15 111.2]
nāgavajjārayed baṃgaṃ ṣaṭtriṃśaguṇitaṃ kramāt | [RRĀ, V.kh., 15 112.1]
pūrvavaddrāvitaṃ garbhe tārabījaṃ tu jārayet | [RRĀ, V.kh., 15 112.2]
triguṇaṃ tu bhavedyāvattatastenaiva sārayet | [RRĀ, V.kh., 15 113.1]
saptaśṛṅkhalikāyogānmukhaṃ baddhvātha bandhayet | [RRĀ, V.kh., 15 113.2]
krāmaṇena samāyuktaṃ tāmre vedhaṃ pradāpayet | [RRĀ, V.kh., 15 114.1]
koṭibhāgena tattāraṃ bhavetkuṃdendusannibham | [RRĀ, V.kh., 15 114.2]
samukhe nirmukhe vātha sūtarāje tu jārayet | [RRĀ, V.kh., 15 115.1]
dvaṃdvitaṃ vyomasatvaṃ tu yāvad aṣṭaguṇaṃ tathā | [RRĀ, V.kh., 15 115.2]
tato rasakasatvaṃ ca jāryam aṣṭaguṇaṃ tathā | [RRĀ, V.kh., 15 116.1]
pakvabījaṃ samāṃśaṃ ca jārayedabhrasatvavat | [RRĀ, V.kh., 15 116.2]
svarṇena dvaṃdvitaṃ vajraṃ samāṃśena tu jārayet | [RRĀ, V.kh., 15 117.1]
pūrvavatkacchape yantre biḍayogena vai tathā | [RRĀ, V.kh., 15 117.2]
garbhadrāvaṇabījaṃ ca pādāṃśaṃ taptakhalvake | [RRĀ, V.kh., 15 118.1]
mardayenmātuliṃgāmlairgarbhe dravati tatkṣaṇāt | [RRĀ, V.kh., 15 118.2]
garbhadrāvaṇayogaṃ vā dattvā dravati mardanāt | [RRĀ, V.kh., 15 119.1]
mūṣāyantreṇa tatsūtaṃ pacetkārīṣavahninā | [RRĀ, V.kh., 15 119.2]
jīrṇe bījaṃ punardrāvyaṃ jārayed drāvayetpunaḥ | [RRĀ, V.kh., 15 120.1]
evaṃ caturguṇaṃ jāryaṃ garbhe drāvaṇabījakam | [RRĀ, V.kh., 15 120.2]
tatastu raṃjakaṃ bījaṃ tadvajjāryaṃ samaṃ kramāt | [RRĀ, V.kh., 15 121.1]
sāraṇādikrāmaṇāntaṃ pūrvavatkārayet kramāt | [RRĀ, V.kh., 15 121.2]
tāre tāmre bhujaṃge vā koṭibhāgena yojayet | [RRĀ, V.kh., 15 122.1]
karoti kanakaṃ divyaṃ devābharaṇamuttamam | [RRĀ, V.kh., 15 122.2]
samukhe sūtarājendre jārayedabhrasatvavat | [RRĀ, V.kh., 15 123.1]
svarṇādimuṇḍaparyantam aṣṭalohaṃ pṛthak kramāt | [RRĀ, V.kh., 15 123.2]
pratyekamaṣṭaguṇitam abhiṣekaṃ ca pūrvavat | [RRĀ, V.kh., 15 124.1]
abhrādisatvaṃ yatsarvaṃ pratyekaṃ triguṇaṃ kramāt | [RRĀ, V.kh., 15 124.2]
pṛthagjāryaṃ kūrmayantre biḍayogena pūrvavat | [RRĀ, V.kh., 15 125.1]
tatastu pādapādāṃśaṃ garbhadrāvaṇabījakam | [RRĀ, V.kh., 15 125.2]
pūrvavaddrāvitaṃ jāryaṃ triguṇaṃ tu yadā bhavet | [RRĀ, V.kh., 15 126.1]
tatastu pakvabījena sārayejjārayettridhā | [RRĀ, V.kh., 15 126.2]
ityevaṃ saptadhā kuryānmukhaṃ baddhvātha bandhayet | [RRĀ, V.kh., 15 127.1]
dhūmāvalokavedhī syāttāmraṃ bhavati kāṃcanam | [RRĀ, V.kh., 15 127.2]
evaṃ cāraṇajāraṇaṃ bahuvidhaṃ kṛtvā rase saṃkramaṃ garbhe drāvaṇabījakaṃ ca vidhinā garbhadrutaṃ kārayet | [RRĀ, V.kh., 15 128.1]
jīrṇe raṃjanasāraṇāmukhamatho baddhvātha baddhvā rasaṃ kuryātkāṃcanamabhramerusadṛśaṃ dānāya bhogāya vai | [RRĀ, V.kh., 15 128.2]
{RRĀ, V.kh., 16}
yāsāṃ chedena raktaṃ pravahati satataṃ prāyaśo raktabhūmau | [RRĀ, V.kh., 16 1.1]
saṃgrāhyā bhūlatāstā viṣaharadhanadaṃ pātayetteṣu sattvam | [RRĀ, V.kh., 16 1.2]
tadyuktyā pāradendre carati yadi samaṃ sāraṇākarmayogairbaddho'yaṃ koṭivedhī samaravirajate yojayed bhāskare vā | [RRĀ, V.kh., 16 1.3]
bhūlatā kāṃtapāṣāṇaṃ cūrṇaṃ kṛtvā samaṃ samam | [RRĀ, V.kh., 16 2.1]
tatsatvamabhravad grāhyaṃ tatratyairauṣadhaiḥ saha | [RRĀ, V.kh., 16 2.2]
sauvīraṃ kāṃtapāṣāṇaṃ tīkṣṇaṃ pāṣāṇacūrṇakam | [RRĀ, V.kh., 16 3.1]
eteṣāṃ tulyabhūnāgacūrṇamekatra kalpayet | [RRĀ, V.kh., 16 3.2]
abhravad grāhayetsatvaṃ tatratyairauṣadhairdhaman | [RRĀ, V.kh., 16 4]
kāṃtapāṣāṇasauvīracūrṇaṃ syādbhūlatāsamam | [RRĀ, V.kh., 16 5.1]
abhravadgrāhayetsatvaṃ rasarājasya bandhakam | [RRĀ, V.kh., 16 5.2]
sauvīrakāṃtatīkṣṇānāṃ cūrṇaṃ bhūnāgamṛtsamam | [RRĀ, V.kh., 16 6.1]
dhāryaṃ bhāṇḍe kṣipettasmin sajīvā bhūlatā punaḥ | [RRĀ, V.kh., 16 6.2]
udakaiḥ secayennityaṃ yāvattadbhakṣayanti vai | [RRĀ, V.kh., 16 7.1]
tatsattvam abhravatpiṇḍaṃ baddhvā satvaṃ samāharet | [RRĀ, V.kh., 16 7.2]
kāṃtapāṣāṇacūrṇaṃ tu bhūlatācūrṇasaṃyutam | [RRĀ, V.kh., 16 8.1]
ajāmūtrais trisaptāhaṃ bhāvayedātape khare | [RRĀ, V.kh., 16 8.2]
tatpiṇḍaṃ dhārayetkoṣṭhyāṃ satvaṃ grāhyaṃ suśobhanam | [RRĀ, V.kh., 16 8.3]
gomūtraṃ rajanī rājī lavaṇaṃ kalkayetsamam | [RRĀ, V.kh., 16 9.1]
tena siñcyāttu bhūnāgaṃ khare gharme dravatyalam | [RRĀ, V.kh., 16 9.2]
kaṃkuṣṭhaṃ taddravaṃ tulyaṃ kṛtvā satvaṃ samāharet | [RRĀ, V.kh., 16 10.1]
vyomavatkramayogena rasabandhakaraṃ bhavet | [RRĀ, V.kh., 16 10.2]
gaṃdhakaṃ rasakaṃ cūrṇya bhūlatācūrṇatulyakam | [RRĀ, V.kh., 16 11.1]
vajramūṣāndhitaṃ dhmātaṃ satvaṃ bhavati śobhanam | [RRĀ, V.kh., 16 11.2]
etatsatvaṃ vicūrṇyātha pūrvavaccābhiṣekitam | [RRĀ, V.kh., 16 12]
dinaṃ bhūnāgasaṃtulyaṃ mardyaṃ sauvīramañjanam | [RRĀ, V.kh., 16 13.1]
pañcamāhiṣasaṃmiśraṃ kṛtvātha vaṭakīkṛtam | [RRĀ, V.kh., 16 13.2]
tasmātpātālayaṃtreṇa tailaṃ grāhyaṃ puṭena vai | [RRĀ, V.kh., 16 13.3]
bhūlatāstu gavāṃ mūtraiḥ kṣālayettābhirāharet | [RRĀ, V.kh., 16 14.1]
tailaṃ pātālayaṃtreṇa tattailaṃ jāraṇe hitam | [RRĀ, V.kh., 16 14.2]
taptakhalve śuddhasūtaṃ jīvadbhūnāgasaṃyutam | [RRĀ, V.kh., 16 15.1]
tridinaṃ mardayed gāḍhaṃ tatsamastaṃ samuddhṛtam | [RRĀ, V.kh., 16 15.2]
bhūnāgacūrṇayuktāyāṃ mūṣāyāṃ saṃniveśayet | [RRĀ, V.kh., 16 16.1]
tadūrdhvaṃ bhūlatācūrṇaṃ dattvā ruddhvātha śoṣayet | [RRĀ, V.kh., 16 16.2]
gartāntargomayaṃ sārdhaṃ kṣiptvā mūṣāṃ niveśayet | [RRĀ, V.kh., 16 17.1]
pādamātraṃ tu tāṃ garbhe karīṣaṃ tuṣavahninā | [RRĀ, V.kh., 16 17.2]
puṭe pacyāddinaikaṃ tu samuddhṛtyātha dāpayet | [RRĀ, V.kh., 16 18.1]
ūrdhvādho bhūlatācūrṇaṃ dattvā tadvatpuṭe pacet | [RRĀ, V.kh., 16 18.2]
māsamātramidaṃ kuryādbhavedagnisaho rasaḥ | [RRĀ, V.kh., 16 19.1]
jāyate mūrtibaddhasya rākṣaso vaḍavāmukham | [RRĀ, V.kh., 16 19.2]
grasate sarvalohāni satvāni vividhāni ca | [RRĀ, V.kh., 16 20.1]
vajrādisarvalohāni dattāni ca mṛtāni ca | [RRĀ, V.kh., 16 20.2]
guhyasūtamidaṃ khyātaṃ vakṣyate cāsya jāraṇam | [RRĀ, V.kh., 16 20.3]
asyaiva ṣoḍaśāṃśena dattvā bhūnāgasattvakam | [RRĀ, V.kh., 16 21.1]
taptakhalve dinaṃ mardyaṃ tataḥ siddhaviḍānvitam | [RRĀ, V.kh., 16 21.2]
bhūnāgatailaliptāyāṃ mūṣāyāṃ tanniveśayet | [RRĀ, V.kh., 16 22.1]
ruddhvā svedyaṃ karīṣāgnau jīrṇasatvaṃ ca pūrvavat | [RRĀ, V.kh., 16 22.2]
dattvā mardyaṃ taptakhalve viḍaṃ deyaṃ daśāṃśataḥ | [RRĀ, V.kh., 16 23.1]
pūrvavalliptamūṣāyāṃ jārayetsvedanena vai | [RRĀ, V.kh., 16 23.2]
evaṃ satvaṃ samaṃ jāryaṃ pūrvavatkacchapena vā | [RRĀ, V.kh., 16 24.1]
garbhadrāveṇa bījaṃ ca pūrvavat ṣaḍguṇaṃ śanaiḥ | [RRĀ, V.kh., 16 24.2]
jārayed drāvitaṃ garte mūṣāyantre tu pūrvavat | [RRĀ, V.kh., 16 25.1]
tatastu raṃjakaṃ bījaṃ jāryam asyaiva ṣaḍguṇam | [RRĀ, V.kh., 16 25.2]
tatastu pakvabījena saptaśṛṅkhalikākramāt | [RRĀ, V.kh., 16 26.1]
sāraṇaṃ jāraṇaṃ kuryānmukhaṃ baddhvā tu bandhayet | [RRĀ, V.kh., 16 26.2]
anena koṭibhāgena caṃdrārkaṃ kāṃcanaṃ bhavet | [RRĀ, V.kh., 16 27]
guhyasūtaṃ suvarṇaṃ ca tulyamamlena mardayet | [RRĀ, V.kh., 16 28.1]
yāvad golaṃ tu taṃ kṛtvā sāraṇāyāṃ tu madhyataḥ | [RRĀ, V.kh., 16 28.2]
dvayostulyaṃ tu bhūnāgasatvaṃ mūṣāgataṃ drutam | [RRĀ, V.kh., 16 29.1]
tasmin satve tu taṃ ḍhālyaṃ sarvaṃ khoṭaṃ bhavettu tat | [RRĀ, V.kh., 16 29.2]
bhūnāgatailaliptāyāṃ mūṣāyāṃ cāndhitaṃ puṭet | [RRĀ, V.kh., 16 30.1]
yāvatsūtāvaśeṣaṃ syāttāvallaghupuṭaiḥ pacet | [RRĀ, V.kh., 16 30.2]
evaṃ punaḥ punaḥ kuryāt liptvā mūṣāgataṃ puṭam | [RRĀ, V.kh., 16 31.1]
athavā biḍaliptāyāṃ mūṣāyāṃ cāndhitaṃ puṭet | [RRĀ, V.kh., 16 31.2]
yāvatsūtāvaśeṣaṃ syāttāvallaghupuṭaiḥ pacet | [RRĀ, V.kh., 16 32.1]
garbhadrāvaṇabījaṃ ca samaṃ tasyaiva sārayet | [RRĀ, V.kh., 16 32.2]
sāraṇāyantramadhye tu pūrvavajjārayettataḥ | [RRĀ, V.kh., 16 33.1]
tato vyomādisatvāni tulyatulyāni tasya vai | [RRĀ, V.kh., 16 33.2]
māritāni pṛthagbhūyo jāritāni ca kārayet | [RRĀ, V.kh., 16 34.1]
tatastu raṃjakaṃ bījaṃ sāritaṃ tasya jārayet | [RRĀ, V.kh., 16 34.2]
caturguṇaṃ yathā pūrvaṃ liptamūṣāgataṃ puṭet | [RRĀ, V.kh., 16 35.1]
tatsāryaṃ pakvabījena yathā pūrvaṃ krameṇa vai | [RRĀ, V.kh., 16 35.2]
saptaśṛṅkhalikāyogānmukhaṃ baddhvātha bandhayet | [RRĀ, V.kh., 16 36.1]
koṭibhāgena tenaiva tāmraṃ bhavati kāṃcanam | [RRĀ, V.kh., 16 36.2]
bhūnāgasatvasaṃtulyaṃ guhyasūtaṃ tu mardayet | [RRĀ, V.kh., 16 37.1]
divyauṣadhīdravairmardyaṃ taptakhalve dinatrayam | [RRĀ, V.kh., 16 37.2]
tatsarvaṃ vajramūṣāyāṃ ruddhvā sandhiṃ viśoṣayet | [RRĀ, V.kh., 16 38.1]
kārīṣāgnau divārātrau triśataṃ vā tuṣāgninā | [RRĀ, V.kh., 16 38.2]
svedayenmṛdupākena samuddhṛtyātha mardayet | [RRĀ, V.kh., 16 39.1]
divyauṣadhīdravaireva taptakhalve dināvadhi | [RRĀ, V.kh., 16 39.2]
tato ruddhvā dhamed gāḍhaṃ khoṭaṃ bhavati tadrasaḥ | [RRĀ, V.kh., 16 40.1]
guhyasūtaṃ punastulyaṃ dattvā tasmindinatrayam | [RRĀ, V.kh., 16 40.2]
mardayetsvedayettadvat kuryād bandhaṃ ca pūrvavat | [RRĀ, V.kh., 16 41.1]
tulyena kāṃjikenaiva sārayeccātha tena vai | [RRĀ, V.kh., 16 41.2]
vedhayecchatabhāgena caṃdrārkaṃ kāṃcanaṃ bhavet | [RRĀ, V.kh., 16 41.3]
raktavarṇaṃ tu vaikrāṃtaṃ suśuddhaṃ palamātrakam | [RRĀ, V.kh., 16 42.1]
vyāghrīkaṃdodare pacyād dolāyāṃ hayamūtrakaiḥ | [RRĀ, V.kh., 16 42.2]
ardhayāmātsamuddhṛtya vyāghrīkaṃdadravaiḥ punaḥ | [RRĀ, V.kh., 16 43.1]
bhāvayetsaptadhā gharme paścāttatsamakāṃcane | [RRĀ, V.kh., 16 43.2]
śuddhasūtaṃ palaikaṃ tu trayamekatra mardayet | [RRĀ, V.kh., 16 44.1]
vyāghrīkaṃdadravaiścāśvamūtrairyāmacatuṣṭayam | [RRĀ, V.kh., 16 44.2]
tadgolaṃ haṇḍikāyantre yāmaṃ laghvagninā pacet | [RRĀ, V.kh., 16 45.1]
uddhṛtya mardayedyāmaṃ pūrvadrāvaiḥ samūtrakaiḥ | [RRĀ, V.kh., 16 45.2]
śataṃ palaṃ svarṇapatre anenaiva tu lepayet | [RRĀ, V.kh., 16 46.1]
ruddhvā laghupuṭaiḥ pacyādviṃśadvāraṃ punaḥ punaḥ | [RRĀ, V.kh., 16 46.2]
vyāghrīkaṃdadravaiścāśvamūtraiścaiva tu mardayet | [RRĀ, V.kh., 16 47.1]
etatsvarṇaṃ sābhiṣiktaṃ satvavatsamukhe rase | [RRĀ, V.kh., 16 47.2]
cārayejjārayedevaṃ yāvacchataguṇaṃ śanaiḥ | [RRĀ, V.kh., 16 48.1]
tadrasaṃ cāśvamūtreṇa vyāghrīkaṃdadraveṇa ca | [RRĀ, V.kh., 16 48.2]
bījairdivyauṣadhīnāṃ ca taptakhalve vimardayet | [RRĀ, V.kh., 16 49.1]
tridinānte samuddhṛtya vajramūṣāndhitaṃ puṭet | [RRĀ, V.kh., 16 49.2]
divārātrau karīṣāgnau trirātraṃ ca tuṣāgninā | [RRĀ, V.kh., 16 50.1]
evaṃ punaḥ punaḥ kuryānmardanaṃ puṭapācanam | [RRĀ, V.kh., 16 50.2]
saptadhā tatprayatnena tadraso mriyate dhruvam | [RRĀ, V.kh., 16 51.1]
anenaivāyutāṃśena krāmaṇāntena vedhayet | [RRĀ, V.kh., 16 51.2]
caṃdrārkaṃ vā drutaṃ tāmraṃ nāgaṃ vā kāṃcanaṃ bhavet | [RRĀ, V.kh., 16 52.1]
cāritaṃ pūrvasūtaṃ yanmāraṇena vinā tu tat | [RRĀ, V.kh., 16 52.2]
mārayet pakvabījāni tridhā taṃ jārayet kramāt | [RRĀ, V.kh., 16 53.1]
pūrvavadbaṃdhanatvaṃ ca kṛtvā taṃ krāmaṇena vai | [RRĀ, V.kh., 16 53.2]
yojayellakṣabhāgena caṃdrārke drāvite tu tam | [RRĀ, V.kh., 16 54.1]
svarṇaṃ bhavati rūpāḍhyaṃ śaṃbhunā parikīrtitam | [RRĀ, V.kh., 16 54.2]
pītavarṇaṃ tu vaikrāṃtaṃ śuddhaṃ bhāvyaṃ dināvadhi | [RRĀ, V.kh., 16 55.1]
vyāghrīdravāśvamūtrābhyāṃ vyāghrīkaṃdagataṃ pacet | [RRĀ, V.kh., 16 55.2]
dolāyaṃtre divārātraṃ samuddhṛtyātha cūrṇayet | [RRĀ, V.kh., 16 56.1]
etaccūrṇaṃ palaikaṃ tu sūte daśaguṇe kṣipet | [RRĀ, V.kh., 16 56.2]
vyāghrīkaṃdadravaiścāśvamūtrairmardyaṃ dināvadhi | [RRĀ, V.kh., 16 57.1]
anena lepayetsvarṇapatraṃ śatapalaṃ punaḥ | [RRĀ, V.kh., 16 57.2]
vajramūṣāgataṃ ruddhvā tridinaṃ tuṣavahninā | [RRĀ, V.kh., 16 58.1]
svedayedvā divārātrau kārīṣāgnāvathoddharet | [RRĀ, V.kh., 16 58.2]
vyāghrīkaṃdāśvamūtrābhyāṃ mardyaṃ tadvatpuṭe pacet | [RRĀ, V.kh., 16 59.1]
evaṃ śatapuṭaiḥ pakvam abhiṣiktaṃ ca kārayet | [RRĀ, V.kh., 16 59.2]
samukhe rasarājendre cāryametacca jārayet | [RRĀ, V.kh., 16 60.1]
vyomasatvakrameṇaiva yāvat śataguṇaṃ śanaiḥ | [RRĀ, V.kh., 16 60.2]
mūṣāyantre 'thavā jāryaṃ yathā pūrvaṃ krameṇa vai | [RRĀ, V.kh., 16 61.1]
tatrasthasya rasendrasya garbhadrāvaṇabījakam | [RRĀ, V.kh., 16 61.2]
pūrvavad drāvitaṃ garte kramājjāryaṃ caturguṇam | [RRĀ, V.kh., 16 62.1]
tatrasthaṃ pakvabījena jārayetsaptaśṛṅkhalaiḥ | [RRĀ, V.kh., 16 62.2]
mukhaṃ baddhvā rasaṃ baddhvā koṭivedhī bhaved rasaḥ | [RRĀ, V.kh., 16 63]
kṛṣṇavarṇaṃ tu vaikrāṃtaṃ vyāghrīkaṃdodare kṣipet | [RRĀ, V.kh., 16 64.1]
aśvamūtrairdinaṃ svedyaṃ tadbhāgaikaṃ vicūrṇayet | [RRĀ, V.kh., 16 64.2]
śuddhasūtasya bhāgaikaṃ taptakhalve dināvadhi | [RRĀ, V.kh., 16 65.1]
vyāghrīkaṃdadravaiścāśvamūtraiścaiva tu mardayet | [RRĀ, V.kh., 16 65.2]
tāraṃ dattvā ṣaḍaṃśena punastadvacca mardayet | [RRĀ, V.kh., 16 66.1]
sarvatulyaṃ punaḥ sūtaṃ dattvā tatraiva mardayet | [RRĀ, V.kh., 16 66.2]
jātaṃ golaṃ samuddhṛtya nigalena tu lepayet | [RRĀ, V.kh., 16 67.1]
vajramūṣāgataṃ ruddhvā tridinaṃ tuṣavahninā | [RRĀ, V.kh., 16 67.2]
svedayedvā divārātrau nirvāte kariṣāgninā | [RRĀ, V.kh., 16 68.1]
uddhṛtya mardayeccātha bījairdivyauṣadhīdravaiḥ | [RRĀ, V.kh., 16 68.2]
tridinaṃ taptakhalve tu hayamūtreṇa saṃyutam | [RRĀ, V.kh., 16 69.1]
pūrvavallepitaṃ ruddhvā tadvatpācyaṃ puṭena vai | [RRĀ, V.kh., 16 69.2]
anena kramayogena saptadhā pācayetpuṭaiḥ | [RRĀ, V.kh., 16 70.1]
anena vedhayettāmraṃ drāvitaṃ śatamāṃśataḥ | [RRĀ, V.kh., 16 70.2]
pūrvavat krāmaṇaṃ dattvā tāraṃ bhavati śobhanam | [RRĀ, V.kh., 16 70.3]
śvetavarṇaṃ tu vaikrāṃtaṃ suśuddhaṃ pūrvavat kramāt | [RRĀ, V.kh., 16 71.1]
raktavaikrāṃtayogena tāraṃ tenaiva mārayet | [RRĀ, V.kh., 16 71.2]
tattāraṃ jārayet sūte tadvacchataguṇaiḥ śanaiḥ | [RRĀ, V.kh., 16 72.1]
tadvanmāryaṃ puṭenaiva bhavedayutavedhakaḥ | [RRĀ, V.kh., 16 72.2]
tadvat vai tārabījena sāritaṃ jārayet kramāt | [RRĀ, V.kh., 16 73.1]
mukhaṃ baddhvā rasaṃ baddhvā lakṣavedhī bhavedrasaḥ | [RRĀ, V.kh., 16 73.2]
drute tāmre pradātavyaṃ tattāraṃ jāyate śubham | [RRĀ, V.kh., 16 74]
tāmravarṇaṃ tu vaikrāṃtaṃ śuddhahiṃgulasaṃyutam | [RRĀ, V.kh., 16 75.1]
mardayedamlavargeṇa taptakhalve dinatrayam | [RRĀ, V.kh., 16 75.2]
anena svarṇapatrāṇi praliptāni puṭe pacet | [RRĀ, V.kh., 16 76.1]
samuddhṛtya punarmardyamamlavargeṇa saṃyutam | [RRĀ, V.kh., 16 76.2]
pacetsaptapuṭairevaṃ tadbhasma palamātrakam | [RRĀ, V.kh., 16 77.1]
śuddhasūtapalaikaṃ tu divyauṣadhīdravais tryaham | [RRĀ, V.kh., 16 77.2]
marditaṃ kārayed golaṃ nirmalena ca lepayet | [RRĀ, V.kh., 16 78.1]
ruddhvā dinatrayaṃ svedyaṃ karīṣatuṣavahninā | [RRĀ, V.kh., 16 78.2]
tato divyauṣadhīdrāvairmarditaṃ nigalena ca | [RRĀ, V.kh., 16 79.1]
ruddhvā liptvā dhamed gāḍhaṃ baṃdhamāyāti niścitam | [RRĀ, V.kh., 16 79.2]
anena śatamāṃśena tāraṃ bhavati kāṃcanam | [RRĀ, V.kh., 16 80]
raktavaikrāṃtasatvaṃ tu saha hemnā tu cūrṇayet | [RRĀ, V.kh., 16 81.1]
dvaṃdvamelāpaliptāyāṃ mūṣāyāṃ cāndhitaṃ dhamet | [RRĀ, V.kh., 16 81.2]
tatkhoṭaṃ vābhiṣiktaṃ tu samukhe jārayedrase | [RRĀ, V.kh., 16 82.1]
abhrasatvaprakāreṇa jārayetpāradaṃ samam | [RRĀ, V.kh., 16 82.2]
tadrasaṃ pakvabījena sārayetpūrvavattridhā | [RRĀ, V.kh., 16 83.1]
tadvacca jāraṇā kāryā mukhaṃ baddhvātha bandhayet | [RRĀ, V.kh., 16 83.2]
sahasrāṃśena tenaiva tāraṃ bhavati kāṃcanam | [RRĀ, V.kh., 16 84]
raktavaikrāṃtasatvaṃ ca śuddhasūtaṃ samaṃ samam | [RRĀ, V.kh., 16 85.1]
mardyaṃ divyauṣadhīdrāvaistaptakhalve dinatrayam | [RRĀ, V.kh., 16 85.2]
tato nigalaliptāyāṃ mūṣāyāṃ cāndhitaṃ puṭet | [RRĀ, V.kh., 16 86.1]
karīṣāgnau divārātrau tridinaṃ ca tuṣāgninā | [RRĀ, V.kh., 16 86.2]
samuddhṛtya punarlepyaṃ tadgolaṃ nigalena ca | [RRĀ, V.kh., 16 87.1]
mūṣānte lavaṇaṃ dattvā ruddhvā saṃdhiṃ viśoṣayet | [RRĀ, V.kh., 16 87.2]
punaśca lavaṇaṃ dattvā ruddhvā saṃdhiṃ viśoṣayet | [RRĀ, V.kh., 16 88.1]
lepayet śaṃkhacūrṇena tāṃ mūṣāṃ sarvato'ṅgulam | [RRĀ, V.kh., 16 88.2]
koṣṭhīyantre haṭhād dhāmyaṃ baddho bhavati tadrasaḥ | [RRĀ, V.kh., 16 88.3]
tāre tāmre bhujaṃge vā sahasrāṃśena vedhayet | [RRĀ, V.kh., 16 89.1]
jāyate kanakaṃ divyaṃ devābharaṇamuttamam | [RRĀ, V.kh., 16 89.2]
raktā pītā sitā kṛṣṇā capalā tu caturvidhā | [RRĀ, V.kh., 16 90.1]
vaikrāṃtasya prakāreṇa śodhyāḥ syū rasabandhakāḥ | [RRĀ, V.kh., 16 90.2]
lāṃgalī karavīrāgnigirikarṇī ca ṭaṃkaṇam | [RRĀ, V.kh., 16 91.1]
sauvīrāñjanatulyāṃśaṃ nārīstanyena peṣayet | [RRĀ, V.kh., 16 91.2]
vajramūṣodaraṃ tena lepayetsarvato'ṅgulam | [RRĀ, V.kh., 16 92.1]
capalā raktapītā vā bhāgamekaṃ vicūrṇayet | [RRĀ, V.kh., 16 92.2]
suvarṇabhāgāścatvāro dvibhāgaṃ śuddhapāradam | [RRĀ, V.kh., 16 93.1]
divyauṣadhīdravairmardyaṃ sarvametaddinatrayam | [RRĀ, V.kh., 16 93.2]
pūrvamūṣāṃ nirudhyātha chāyāśuṣkaṃ dhameddhaṭhāt | [RRĀ, V.kh., 16 94.1]
tatsarvaṃ jāyate khoṭaṃ śatāṃśena tu tena vai | [RRĀ, V.kh., 16 94.2]
suśuddhaṃ vedhayennāgaṃ bhaved guṃjānibhaṃ tu tat | [RRĀ, V.kh., 16 95.1]
nāgenānena śulbaṃ tu śatāṃśenaiva vedhayet | [RRĀ, V.kh., 16 95.2]
aruṇābhaṃ bhavecchulbaṃ tena śulbena vedhayet | [RRĀ, V.kh., 16 96.1]
śuddhatāraṃ śatāṃśena tattāraṃ kāṃcanaṃ bhavet | [RRĀ, V.kh., 16 96.2]
tadvacca jāraṇā kāryā mukhaṃ baddhvātha bandhayet | [RRĀ, V.kh., 16 97.1]
sahasrāṃśena tenaiva tāraṃ bhavati kāṃcanam | [RRĀ, V.kh., 16 97.2]
suśuddhaṃ vedhayennāgaṃ bhavedguṃjānibhaṃ ca tat | [RRĀ, V.kh., 16 98.1]
nāgenānena śulbaṃ tu śatāṃśenaiva vedhayet | [RRĀ, V.kh., 16 98.2]
ṣaḍbhāgaṃ capalācūrṇaṃ tāraṃ syātsaptabhāgakam | [RRĀ, V.kh., 16 99.1]
bhāgāṣṭakaṃ suvarṇaṃ ca navabhāgaṃ ca pāradam | [RRĀ, V.kh., 16 99.2]
sarvaṃ divyauṣadhīdrāvairmardayeddivasatrayam | [RRĀ, V.kh., 16 100.1]
tadgolaṃ nigalenaiva sarvato lepayed ghanam | [RRĀ, V.kh., 16 100.2]
lāṃgalī karavīrāgnigṛdhraviṣṭhā samaṃ samam | [RRĀ, V.kh., 16 101.1]
peṣayenmātuliṃgāmlaistena mūṣāṃ pralepayet | [RRĀ, V.kh., 16 101.2]
tadruddhvā pūrvavadgolaṃ dhametkhoṭaṃ bhavettu tat | [RRĀ, V.kh., 16 102.1]
tenaiva tu śatāṃśena nāge vedhaṃ pradāpayet | [RRĀ, V.kh., 16 102.2]
tena nāgena śulbaṃ ca śatāṃśenaiva vedhayet | [RRĀ, V.kh., 16 103.1]
tāmreṇa vedhayettāraṃ pūrvavatkāṃcanaṃ bhavet | [RRĀ, V.kh., 16 103.2]
palaikaṃ śuddhasūtaṃ ca kācapātre vinikṣipet | [RRĀ, V.kh., 16 104.1]
pūrvavajjāritaṃ gaṃdhaṃ kṣipettasminpalatrayam | [RRĀ, V.kh., 16 104.2]
jaṃbīrāṇāṃ dravaṃ dattvā gaṃdhatulyaṃ śanaiḥ pacet | [RRĀ, V.kh., 16 105.1]
vālukābhāṇḍamadhye tu yāvajjīryati gaṃdhakam | [RRĀ, V.kh., 16 105.2]
pūrvasaṃskṛtadhānyābhraṃ palamekaṃ ca tatra vai | [RRĀ, V.kh., 16 106.1]
kṣiptvā jaṃbīranīraṃ ca biḍaṃ dattvātha pācayet | [RRĀ, V.kh., 16 106.2]
jīrṇe yāvad bhavettattu hyamlaṃ tāvatkṣipanpacet | [RRĀ, V.kh., 16 107.1]
tasminsvarṇaṃ palaikaṃ tu cūrṇitaṃ cābhiṣekitam | [RRĀ, V.kh., 16 107.2]
kṣipettasminviḍaṃ cātha deyaṃ jaṃbīrasaṃyutam | [RRĀ, V.kh., 16 108.1]
pacejjīrṇaṃ bhavedyāvattatraiva mṛduvahninā | [RRĀ, V.kh., 16 108.2]
biḍamamlaṃ kṣipanneva jīrṇe coddhṛtya mardayet | [RRĀ, V.kh., 16 109.1]
tridinaṃ taptakhalve tu divyauṣadhīdravairyutam | [RRĀ, V.kh., 16 109.2]
mūlamīśvaraliṅgyutthaṃ śigrumūlaṃ ca peṣayet | [RRĀ, V.kh., 16 110.1]
vajramūṣāmanenaiva liptvā pūrvarasaṃ kṣipet | [RRĀ, V.kh., 16 110.2]
ruddhvā svedyaṃ karīṣāgnāvahorātrāt samuddharet | [RRĀ, V.kh., 16 111.1]
pūrvavanmarditaṃ ruddhvā dhamed baddho bhavedrasaḥ | [RRĀ, V.kh., 16 111.2]
catuḥṣaṣṭitamāṃśena datte tāramanena vai | [RRĀ, V.kh., 16 112.1]
vedhayejjārayed divyaṃ kāṃcanaṃ siddhasaṃmatam | [RRĀ, V.kh., 16 112.2]
śataniṣkaṃ śuddhasūtaṃ daśaniṣkaṃ tu gaṃdhakam | [RRĀ, V.kh., 16 113.1]
kṣaṇaṃ kanyādravair mardyaṃ pātanāyaṃtragaṃ pacet | [RRĀ, V.kh., 16 113.2]
ūrdhvalagnaṃ samādāya gaṃdhakaṃ daśaniṣkakam | [RRĀ, V.kh., 16 114.1]
dattvā mardyaṃ punastadvadyaṃtre pacyāt samuddharet | [RRĀ, V.kh., 16 114.2]
evaṃ punaḥ punaḥ kuryādekaviṃśativārakam | [RRĀ, V.kh., 16 115.1]
gaurīyantre tu tatsūtaṃ kṣiptvā deyaṃ tu gaṃdhakam | [RRĀ, V.kh., 16 115.2]
bhāvitaṃ pūrvayogena viṃśatyaṃśena cūrṇitam | [RRĀ, V.kh., 16 116.1]
ruddhvā laghupuṭe pacyājjīrṇe gaṃdhaṃ pradāpayet | [RRĀ, V.kh., 16 116.2]
evaṃ punaḥ punarjāryaṃ yathāśakti krameṇa vai | [RRĀ, V.kh., 16 117.1]
jīrṇe śataguṇe gandhe śatavedhī bhavedrasaḥ | [RRĀ, V.kh., 16 117.2]
sahasraguṇite jīrṇe sahasrāṃśena vedhayet | [RRĀ, V.kh., 16 118.1]
lakṣajīrṇe lakṣavedhī koṭivedhī bhavedrasaḥ | [RRĀ, V.kh., 16 118.2]
jīrṇe koṭiguṇe gandhe'pyevaṃ syāduttarottaram | [RRĀ, V.kh., 16 119.1]
sārayet pakvabījena pūrvavajjārayet kramāt | [RRĀ, V.kh., 16 119.2]
mukhaṃ baddhvā rasaṃ baddhvā tāre vedhaṃ pradāpayet | [RRĀ, V.kh., 16 120.1]
jāyate kanakaṃ divyaṃ devābharaṇabhūṣaṇam | [RRĀ, V.kh., 16 120.2]
bhūsattvakaiḥ paramaguhyatamaiḥ sasūtair vaikrāntakaiḥ sacapalai rasagaṃdhakaiśca | [RRĀ, V.kh., 16 121.1]
dṛṣṭvānubhūya sakalaṃ sukhasādhyayogaiḥ samyak suvarṇakaraṇaṃ gaditaṃ sudhīnām | [RRĀ, V.kh., 16 121.2]
{RRĀ, V.kh., 17}
vajrābhrasatvavarahāṭakalohajālaṃ kuryād drutaṃ dravabhavaṃ kila baṃdhayogyam | [RRĀ, V.kh., 17 1.1]
nānāvidhaiḥ sugamasaṃskṛtayogarājaistadvakṣyate paramasiddhikaraṃ narāṇām | [RRĀ, V.kh., 17 1.2]
śuddhakṛṣṇābhrapatrāṇi pīlutailena lepayet | [RRĀ, V.kh., 17 2.1]
gharme śoṣyāṇi saptāhaṃ liptvā liptvā punaḥ punaḥ | [RRĀ, V.kh., 17 2.2]
tridinaṃ cāmlavargeṇa tadvacchoṣyāṇi cātha vai | [RRĀ, V.kh., 17 3.1]
snuhyarkārjunavajrīṇāṃ kaṭutuṃbyā samāharet | [RRĀ, V.kh., 17 3.2]
kṣāraṃ kṣāratrayaṃ caitadaṣṭakaṃ cūrṇitaṃ samam | [RRĀ, V.kh., 17 4.1]
vajrakaṃdaṃ kṣīrakandaṃ bṛhatī kaṇṭakārikā | [RRĀ, V.kh., 17 4.2]
vanavṛntāka eteṣāṃ dravairbhāvyaṃ dinatrayam | [RRĀ, V.kh., 17 5.1]
anena kṣārakalkena pūrvapatrāṇi lepayet | [RRĀ, V.kh., 17 5.2]
ātape kāṃsyapātre tu sthāpyaṃ lepyaṃ punaḥ punaḥ | [RRĀ, V.kh., 17 6.1]
evaṃ dinatrayaṃ kuryād drutirbhavati nirmalā | [RRĀ, V.kh., 17 6.2]
amlavargeṇa patrāṇi kṣiped gharme dinatrayam | [RRĀ, V.kh., 17 7.1]
tathānyānyabhrapatrāṇi kṣālayet kṣīrakaṃdakaiḥ | [RRĀ, V.kh., 17 7.2]
kṣārairyāvad bhavetkalkastatkalkaiḥ pūrvapatrakam | [RRĀ, V.kh., 17 8.1]
liptvā liptvā kṣiped gharme kāṃsyapātre viśoṣayet | [RRĀ, V.kh., 17 8.2]
saptāhānnātra saṃdeho rasarūpā drutirbhavet | [RRĀ, V.kh., 17 9]
kākāṇḍāphalacūrṇaṃ tu mitrapaṃcakasaṃyutam | [RRĀ, V.kh., 17 10.1]
etattulyaṃ ca dhānyābhramamlairmardyaṃ dināvadhi | [RRĀ, V.kh., 17 10.2]
aṃdhamūṣāgataṃ dhmātaṃ drutirbhavati nirmalā | [RRĀ, V.kh., 17 10.3]
dhānyābhrakaṃ sagomāṃsam abhrapādaṃ ca saiṃdhavam | [RRĀ, V.kh., 17 11.1]
snuhyarkapayasā drāvairmunibhirmardayet tryaham | [RRĀ, V.kh., 17 11.2]
tadgolaṃ kadalīkaṃde kṣiptvā bāhye mṛdā lipet | [RRĀ, V.kh., 17 12.1]
karīṣāgnau tryahaṃ pacyād drutirbhavati nirmalā | [RRĀ, V.kh., 17 12.2]
agastyapatraniryāsairmardyaṃ dhānyābhrakaṃ dinam | [RRĀ, V.kh., 17 13.1]
tadgolaṃ nikṣipet kaṃde sūraṇotthe nirudhya ca | [RRĀ, V.kh., 17 13.2]
tatkaṃdaṃ nikhaned goṣṭhabhūmau māsātsamuddharet | [RRĀ, V.kh., 17 14.1]
kaṃdodarād drutirgrāhyā sūtatulyā tu nirmalā | [RRĀ, V.kh., 17 14.2]
dhānyābhrakaṃ dinaṃ mardyamajamāryā dravairdinam | [RRĀ, V.kh., 17 15.1]
sthāpayenmṛṇmaye pātre tryahād gharme bhavatyalam | [RRĀ, V.kh., 17 15.2]
saptāhaṃ munitoyena dhānyābhraṃ saiṃdhavaṃ śilā | [RRĀ, V.kh., 17 16.1]
mardayedbhāvayed gharme tato dārvī suvarcalam | [RRĀ, V.kh., 17 16.2]
maricam abhrapādāṃśaṃ mūrvāpatrarasairdinam | [RRĀ, V.kh., 17 17.1]
mardayedvajravallyutthairdravairbhāvyaṃ dināvadhi | [RRĀ, V.kh., 17 17.2]
śarāvasaṃpuṭe taṃ tu ruddhvā dhmāte drutirbhavet | [RRĀ, V.kh., 17 18]
dhānyābhrakaṃ prayoktavyaṃ kākinībījatulyakam | [RRĀ, V.kh., 17 19.1]
snuhīkṣīreṇa saptāhaṃ gharme tāpyaṃ drutirbhavet | [RRĀ, V.kh., 17 19.2]
vajravallīdravairmardyaṃ dhānyābhraṃ sasuvarcalam | [RRĀ, V.kh., 17 20.1]
tulyaṃ tridinaparyantaṃ tatastaṃ śarāvasaṃpuṭe | [RRĀ, V.kh., 17 20.2]
ruddhvā dhmāte dravatyeva rasarūpaṃ na saṃśayaḥ | [RRĀ, V.kh., 17 21.1]
ityevaṃ rasarūpaṃ ca jāyate naiva saṃśayaḥ | [RRĀ, V.kh., 17 21.2]
uduṃbarodbhavaiḥ kṣīrairabhrapatrāṇi pācayet | [RRĀ, V.kh., 17 22.1]
sthālyāṃ vā pācayedetān bhavanti navanītavat | [RRĀ, V.kh., 17 22.2]
tatastaṃ vaṭakaṃ kṛtvā chidramūṣāṃ nirudhya ca | [RRĀ, V.kh., 17 23.1]
yāmatrayaṃ dhamed gāḍham adhobhāṇḍe drutiḥ patet | [RRĀ, V.kh., 17 23.2]
kākoduṃbarijaiḥ kṣīrairmardyaṃ dhānyābhrakaṃ dinam | [RRĀ, V.kh., 17 24.1]
vanamūṣakabījāni tvagvarjyānyabhrakaiḥ samam | [RRĀ, V.kh., 17 24.2]
mardayitvārdhayāmaṃ taṃ drāvyaṃ pātālayaṃtrakaiḥ | [RRĀ, V.kh., 17 25.1]
ahorātraṃ puṭaṃ deyaṃ drutirbhavati nirmalā | [RRĀ, V.kh., 17 25.2]
kapitiṃdujātaphalaiḥ samaṃ dhānyābhrakaṃ dṛḍham | [RRĀ, V.kh., 17 26.1]
mardayeddinamekaṃ tu kācakūpyāṃ niveśayet | [RRĀ, V.kh., 17 26.2]
narakeśairmukhaṃ ruddhvā kūpikāṃ lepayenmṛdā | [RRĀ, V.kh., 17 27.1]
puṭetpātālayaṃtreṇa dinānte drutimāpnuyāt | [RRĀ, V.kh., 17 27.2]
dhānyābhrakasamāṃśena cūrṇaṃ guṃjāphalasya tu | [RRĀ, V.kh., 17 28.1]
snuhīkṣīreṇa saptāhaṃ bhāvitaṃ dhamanād bhavet | [RRĀ, V.kh., 17 28.2]
raktotpalasya nīlotthadravairmardyaṃ dinatrayam | [RRĀ, V.kh., 17 29.1]
dhānyābhrakaṃ dhamedruddhvā vajramūṣāgataṃ dhamet | [RRĀ, V.kh., 17 29.2]
vegīphalasya cūrṇena tulyaṃ dhānyābhrakaṃ tryaham | [RRĀ, V.kh., 17 30.1]
bhāvyaṃ gharme snuhīkṣīrairdhmātaṃ saṃpuṭagaṃ dravet | [RRĀ, V.kh., 17 30.2]
athavā chāgamūtreṇa bhāvayet kapitiṃdujam | [RRĀ, V.kh., 17 31.1]
phalacūrṇaṃ tu tacchuṣkaṃ drute satve pravāpayet | [RRĀ, V.kh., 17 31.2]
dvitrivāraprayogeṇa drutirbhavati nirmalā | [RRĀ, V.kh., 17 32]
narakeśodbhavaistailaiḥ secayedabhrasattvakam | [RRĀ, V.kh., 17 33.1]
tadgolaṃ gomayairliptvā vajramūṣāntare kṣipet | [RRĀ, V.kh., 17 33.2]
haṭhād dhmāte dravatyeva tiṣṭhate rasarājavat | [RRĀ, V.kh., 17 33.3]
bhāvayennaramūtreṇa kṣīrakaṃdasya cūrṇakam | [RRĀ, V.kh., 17 34.1]
daśavāraṃ prayatnena śoṣyaṃ peṣyaṃ punaḥ punaḥ | [RRĀ, V.kh., 17 34.2]
tenāvāpaṃ drute satve dattvā dattvā ca saṃdhamet | [RRĀ, V.kh., 17 35.1]
yāvat tad dravatāṃ yāti tāvaddeyaṃ punaḥ punaḥ | [RRĀ, V.kh., 17 35.2]
lohaṃ ca dravate tena haṭhād dhmāte na saṃśayaḥ | [RRĀ, V.kh., 17 35.3]
paṃcāṃgaṃ devadālyutthaṃ cūrṇaṃ bhāvyaṃ ca taddravaiḥ | [RRĀ, V.kh., 17 36.1]
śoṣyaṃ peṣyaṃ punarbhāvyaṃ śatavāraṃ prayatnataḥ | [RRĀ, V.kh., 17 36.2]
taccūrṇaṃ daśamāṃśena drute satve pratāpayet | [RRĀ, V.kh., 17 37.1]
tatpunarjāyate baddho vāpo deyaḥ punaḥ punaḥ | [RRĀ, V.kh., 17 37.2]
kṣīrakaṃdadravairbhāvyaṃ śatadhā kṣīrakaṃdakam | [RRĀ, V.kh., 17 38.1]
tadvāpena dravetsattvaṃ lohāni sakalāni ca | [RRĀ, V.kh., 17 38.2]
sarvaṃ dhānyāmlasaṃdhānair bhāvyamabhrakasatvakam | [RRĀ, V.kh., 17 39.1]
niculakṣārasaṃyuktaṃ dhmātaṃ tiṣṭhati sūtavat | [RRĀ, V.kh., 17 39.2]
iṃdragopakacūrṇaṃ tu devadālīphaladravaiḥ | [RRĀ, V.kh., 17 40.1]
bhāvitaṃ caikaviṃśāhād drute hemni pravāpayet | [RRĀ, V.kh., 17 40.2]
kiṃcitkiṃcitsamaṃ yāvat tāvattiṣṭhati sūtavat | [RRĀ, V.kh., 17 41]
śatadhā naramūtreṇa bhāvayeddevadālikām | [RRĀ, V.kh., 17 42.1]
taccūrṇaṃ vāpamātreṇa drutiḥ syāt svarṇatārayoḥ | [RRĀ, V.kh., 17 42.2]
suradālībhavaṃ bhasma naramūtreṇa bhāvitam | [RRĀ, V.kh., 17 43.1]
trisaptavāraṃ taṃ kṣāraṃ vāpe tīkṣṇadrutirbhavet | [RRĀ, V.kh., 17 43.2]
meṣaśṛṃgī sakūrmāsthiśilājatuni vāpayet | [RRĀ, V.kh., 17 44.1]
sāraṃ drutirbhavetsatyam āvartyādau pradāpayet | [RRĀ, V.kh., 17 44.2]
gaṃdhakaṃ kāṃtapāṣāṇaṃ cūrṇayitvā samaṃ samam | [RRĀ, V.kh., 17 45.1]
drute lohe pratīvāpo deyo lohāṣṭakaṃ dravet | [RRĀ, V.kh., 17 45.2]
devadālyā dravairbhāvyaṃ gaṃdhakaṃ dinasaptakam | [RRĀ, V.kh., 17 46.1]
tena pravāpamātreṇa lohaṃ tiṣṭhati sūtavat | [RRĀ, V.kh., 17 46.2]
atisthūlasya bhekasya nivāryāntrāṇi nikṣipet | [RRĀ, V.kh., 17 47.1]
udare ṭaṃkaṇaṃ pūrṇaṃ tadrakṣedbhāṃḍamadhyagam | [RRĀ, V.kh., 17 47.2]
aṣṭāhād grāhayet tasmāttailaṃ pātālayaṃtrake | [RRĀ, V.kh., 17 48.1]
tattailaṃ drāvite svarṇe kṣiped drutimavāpnuyāt | [RRĀ, V.kh., 17 48.2]
iṃdragopo 'śvalālā ca śaśamaṇḍūkayorvasā | [RRĀ, V.kh., 17 49.1]
asthīni ca samaṃ piṣṭvā drute hemni pravāpayet | [RRĀ, V.kh., 17 49.2]
jāyate rasarūpaṃ taccirakālaṃ ca tiṣṭhati | [RRĀ, V.kh., 17 50]
iṃdragopaṃ kulīrāsthi devadālyāśca bījakam | [RRĀ, V.kh., 17 51.1]
cūrṇitaṃ bhāvayed drāvairdevadālyudbhavairdinam | [RRĀ, V.kh., 17 51.2]
anena drāvite hemni vāpo deyaḥ punaḥ punaḥ | [RRĀ, V.kh., 17 52.1]
tiṣṭhate rasarūpaṃ taccirakālaṃ śivoditam | [RRĀ, V.kh., 17 52.2]
tīkṣṇacūrṇaṃ ca saptāhaṃ pakvadhātrīphaladravaiḥ | [RRĀ, V.kh., 17 53.1]
lolitaṃ bhāvayed gharme kṣīrakandadravaiḥ punaḥ | [RRĀ, V.kh., 17 53.2]
saptāhaṃ bhāvayetsamyak srāvasaṃpuṭake tathā | [RRĀ, V.kh., 17 54.1]
dhāmitaṃ dravamāyāti ciraṃ tiṣṭhati sūtavat | [RRĀ, V.kh., 17 54.2]
śṛgālameṣakūrmāhiśalyāni ca śilājatu | [RRĀ, V.kh., 17 55.1]
etatsarvaṃ cūrṇayitvā sutapte kāṃtacūrṇake | [RRĀ, V.kh., 17 55.2]
vāpayed dravatāṃ yāti yathā sūtaṃ suniścitam | [RRĀ, V.kh., 17 55.3]
lohacūrṇaṃ yatheṣṭaikaṃ panasasya phaladravaiḥ | [RRĀ, V.kh., 17 56.1]
saptāhaṃ bhāvayed gharme hyamlavargeṇa mardayet | [RRĀ, V.kh., 17 56.2]
dravate dhamanenaiva lipiyogyaṃ na saṃśayaḥ | [RRĀ, V.kh., 17 56.3]
gaṃdhakaṃ raktalavaṇaṃ tulyaṃ deyaṃ punaḥ punaḥ | [RRĀ, V.kh., 17 57.1]
drutānāṃ taptacūrṇānāṃ sarveṣāṃ drāvaṇaṃ param | [RRĀ, V.kh., 17 57.2]
pītamaṇḍūkagarbhe tu cūrṇitaṃ ṭaṃkaṇaṃ kṣipet | [RRĀ, V.kh., 17 58.1]
ruddhvā bhāṃḍe kṣiped bhūmau trisaptāhāt samuddharet | [RRĀ, V.kh., 17 58.2]
tatsamastaṃ vicūrṇyātha drute lohe pravāpayet | [RRĀ, V.kh., 17 59.1]
tiṣṭhanti rasarūpāṇi sarvalohāni nānyathā | [RRĀ, V.kh., 17 59.2]
eraṃḍotthena tailena guṃjākṣaudraṃ ca ṭaṃkaṇam | [RRĀ, V.kh., 17 60.1]
marditaṃ tasya vāpena satvaṃ mākṣikajaṃ dravet | [RRĀ, V.kh., 17 60.2]
kṣāratrayaṃ rāmaṭhaṃ ca caṇakāmlāmlavetasam | [RRĀ, V.kh., 17 61]
jvālāmukhī cekṣurakaṃ sthalakumbhīphalāni ca | [RRĀ, V.kh., 17 62.1]
snuhyarkapayasā ślakṣṇaṃ piṣṭvā tadgolakaṃ kṣipet | [RRĀ, V.kh., 17 62.2]
vajramukhyāni ratnāni vastre baddhvā paceddhaṭhāt | [RRĀ, V.kh., 17 63.1]
dolāyaṃtreṇa dhānyāmle bhavedyāmāṣṭakaṃ drutam | [RRĀ, V.kh., 17 63.2]
vajrābhrakaṃ nīlapuṣpaṃ muktāvidrumamākṣikam | [RRĀ, V.kh., 17 64.1]
pauṇḍraṃ vaiḍūryamāṇikyaṃ rājāvartendranīlakam | [RRĀ, V.kh., 17 64.2]
vaikrāṃtaṃ sphāṭikaṃ caiva dravanti rasasannibhāḥ | [RRĀ, V.kh., 17 65.1]
etairevauṣadhair lohajātaṃ dravati vāpanāt | [RRĀ, V.kh., 17 65.2]
vajravallyantarasthaṃ ca kṛtvā vajraṃ nirundhitam | [RRĀ, V.kh., 17 66.1]
jalabhāṃḍagataṃ svedyaṃ saptāhād dravatāṃ vrajet | [RRĀ, V.kh., 17 66.2]
sūkṣmacūrṇaṃ tu saptāhaṃ vetasāmle vinikṣipet | [RRĀ, V.kh., 17 67.1]
saptāhād uddhṛtaṃ taṃ vai puṭe ruddhvā drutirbhavet | [RRĀ, V.kh., 17 67.2]
śvetavarṇaṃ tu vaikrāṃtamamlavetasabhāvitam | [RRĀ, V.kh., 17 68.1]
saptāhānnātra saṃdehaḥ khare gharme dravatyalam | [RRĀ, V.kh., 17 68.2]
ketakīsvarasaṃ grāhyaṃ saiṃdhavaṃ svarṇapuṣpikā | [RRĀ, V.kh., 17 69.1]
iṃdragopakasaṃyuktaṃ sarvaṃ bhāṃḍe vinikṣipet | [RRĀ, V.kh., 17 69.2]
saptāhaṃ svedayettasminvaikrāṃtaṃ dravatāṃ vrajet | [RRĀ, V.kh., 17 70.1]
lohāṣṭakaṃ ca ratnāni yogasyāsya prabhāvataḥ | [RRĀ, V.kh., 17 70.2]
kurute yogarājo'yaṃ ratnānāṃ drāvaṇaṃ param | [RRĀ, V.kh., 17 71]
kusumbhatailamadhye tu saṃsthāpyā drutayaḥ pṛthak | [RRĀ, V.kh., 17 72.1]
tiṣṭhanti cirakālaṃ tu prāpte kārye niyojayet | [RRĀ, V.kh., 17 72.2]
ityevaṃ drutisaṃcayaṃ samucitaiḥ sārātisārair mataiḥ kṛtvā vārtikapuṃgavo'tra satataṃ śrīpārade melayet | [RRĀ, V.kh., 17 73.1]
tenaivādbhutabhakṣaṇaṃ sukanakaṃ kṛtvātha vidvadvare deyaṃ dīnajane ca duḥkhavimukhaṃ kuryātsamastaṃ jagat | [RRĀ, V.kh., 17 73.2]
{RRĀ, V.kh., 18}
drutiriha paripācyā jārayet pāradendre munigaṇitam athāsau sāritaḥ koṭivedhī | [RRĀ, V.kh., 18 1.1]
atha pavikṛtabījaṃ ratnagarbhaṃ drutaṃ vā carati yadi rasendraḥ syāttadā śabdavedhī | [RRĀ, V.kh., 18 1.2]
pāṭhā vaṃdhyā tālamūlī nīlīsindūracitrakā | [RRĀ, V.kh., 18 2.1]
padmakandaṃ kṣīrakandaṃ samaṃ nāgabalā tathā | [RRĀ, V.kh., 18 2.2]
eteṣāṃ grāhayet svacchaṃ rasaṃ vastreṇa gālitam | [RRĀ, V.kh., 18 3.1]
drutiṃ samukhasūtaṃ ca auṣadhīnāṃ tathā dravam | [RRĀ, V.kh., 18 3.2]
sarvaṃ kṣiptvā ghoṣapātre śoṣayedātape khare | [RRĀ, V.kh., 18 4.1]
dravaḥ punaḥ punardeyo yāvadyāmatrayaṃ bhavet | [RRĀ, V.kh., 18 4.2]
milanti drutayaḥ sarvāḥ pārade nātra saṃśayaḥ | [RRĀ, V.kh., 18 5]
vajrakaṃdāmṛtā guṃjā dravairmardyaṃ ca pūrvavat | [RRĀ, V.kh., 18 6.1]
milanti drutayaḥ sarvā rasarāje na saṃśayaḥ | [RRĀ, V.kh., 18 6.2]
kṛṣṇāguru sitā hiṅgu kastūrībrahmabījakam | [RRĀ, V.kh., 18 7.1]
tulyaṃ cūrṇaṃ daśāṃśena sūte drutiyute kṣipet | [RRĀ, V.kh., 18 7.2]
milanti drutayaḥ sarvā anenaiva na saṃśayaḥ | [RRĀ, V.kh., 18 8]
kṛṣṇāguru śvetahiṃgu sitā laśunanābhayaḥ | [RRĀ, V.kh., 18 9.1]
pūrvavanmardanenaiva milanti drutayo rase | [RRĀ, V.kh., 18 9.2]
aśvalālārdrakaṃ nimbapatrāṇi laśunaṃ samam | [RRĀ, V.kh., 18 10.1]
ṭaṃkaṇena samāyuktaṃ pūrvavad drutimelakam | [RRĀ, V.kh., 18 10.2]
mākṣikaṃ saviṣaṃ guṃjā ṭaṃkaṇaṃ strīrajaḥ samam | [RRĀ, V.kh., 18 11.1]
strīstanyaṃ saṃyutaṃ piṣṭvā tena mūṣāṃ pralepayet | [RRĀ, V.kh., 18 11.2]
drutiyuktaṃ rasaṃ tatra kṣiptvā ruddhvā dināvadhi | [RRĀ, V.kh., 18 12.1]
svedayet karīṣāgnisthaṃ tridinaṃ vā tuṣāgninā | [RRĀ, V.kh., 18 12.2]
milanti drutayaḥ sarvā mīlitā jārayettataḥ | [RRĀ, V.kh., 18 12.3]
drutayo mīlitā yena mūṣāṃ tenaiva lepayet | [RRĀ, V.kh., 18 57.1]
tathā ca jīvayogena khyāte'yaṃ liptamūṣikā | [RRĀ, V.kh., 18 57.2]
hemakāṃtadrutiṃ tulyāṃ melayetsamukhe rase | [RRĀ, V.kh., 18 58.1]
ṣoḍaśāṃśaṃ rasātsarvaṃ liptamūṣāndhitaṃ puṭet | [RRĀ, V.kh., 18 58.2]
satuṣe'tha karīṣāgnau yāvatsūtāvaśeṣitam | [RRĀ, V.kh., 18 59.1]
punaśca melayettadvat sarvavajjārayettataḥ | [RRĀ, V.kh., 18 59.2]
evaṃ samāṃ drutiṃ sūte jārayetkramayogataḥ | [RRĀ, V.kh., 18 60.1]
tatastaṃ pakvabījena sārayejjāraṇātrayam | [RRĀ, V.kh., 18 60.2]
mūṣāyantre tu tajjāryaṃ mukhaṃ baddhvātha bandhayet | [RRĀ, V.kh., 18 61.1]
tārāre tāmrasaṃyukte śatāṃśena niyojayet | [RRĀ, V.kh., 18 61.2]
krāmaṇena samāyuktaṃ divyaṃ bhavati kāṃcanam | [RRĀ, V.kh., 18 62]
hemābhraśulbadrutayo dviguṇaṃ jārayedrase | [RRĀ, V.kh., 18 63.1]
pūrvavatkramayogena tato raṃjakabījakam | [RRĀ, V.kh., 18 63.2]
mūṣāyantre samaṃ jāryaṃ sārayetsāraṇātrayam | [RRĀ, V.kh., 18 64.1]
mukhaṃ baddhvā rasaṃ baddhvā sahasrāṃśena vedhayet | [RRĀ, V.kh., 18 64.2]
tārāraṃ tāmrasaṃyuktaṃ divyaṃ bhavati kāṃcanam | [RRĀ, V.kh., 18 64.3]
kāṃtaśulbasuvarṇānāṃ drutayaḥ samukhe rase | [RRĀ, V.kh., 18 65.1]
jārayetpūrvayogena pratyekaṃ dviguṇaṃ kramāt | [RRĀ, V.kh., 18 65.2]
tato raṃjakabījāni dviguṇaṃ tasya jārayet | [RRĀ, V.kh., 18 66.1]
atha bījaistridhā sāryaṃ jārayetsārayetpunaḥ | [RRĀ, V.kh., 18 66.2]
jārito'tha mukhaṃ baddhvā rasaṃ baddhvātha vedhayet | [RRĀ, V.kh., 18 67.1]
ayutāṃśena tenaiva pūrvavatkāṃcanaṃ bhavet | [RRĀ, V.kh., 18 67.2]
kāṃtahemābhradrutayo yāvatpañcaguṇaṃ kramāt | [RRĀ, V.kh., 18 68.1]
jārayetpūrvayogena tato raṃjakabījakam | [RRĀ, V.kh., 18 68.2]
jāryaṃ pañcaguṇaṃ tasminmūṣāyantre prayatnataḥ | [RRĀ, V.kh., 18 69.1]
sārayet pakvabījena tridhā taṃ jārayetpunaḥ | [RRĀ, V.kh., 18 69.2]
punaḥ sāryaṃ punarjāryam evaṃ vāratraye kṛte | [RRĀ, V.kh., 18 70.1]
mukhaṃ baddhvā rasaṃ baddhvā lakṣavedhī bhavedrasaḥ | [RRĀ, V.kh., 18 70.2]
ā ratnahemadrutayaḥ ṣaḍguṇaṃ jāryate rase | [RRĀ, V.kh., 18 71.1]
ṣaḍguṇaṃ raṃjakaṃ bījaṃ tatastasyaiva jārayet | [RRĀ, V.kh., 18 71.2]
tridhā sāryaṃ punarjāryam evaṃ vāracatuṣṭayam | [RRĀ, V.kh., 18 72.1]
mukhaṃ baddhvā rasaṃ baddhvā nāgatailena vedhayet | [RRĀ, V.kh., 18 72.2]
daśalakṣāṃśayogena divyaṃ bhavati kāṃcanam | [RRĀ, V.kh., 18 72.3]
pratyekaṃ sūtatulyāṃśamabhrahemadrutidvayam | [RRĀ, V.kh., 18 73.1]
melitaṃ pūrvayogena jārayet tat krameṇa vai | [RRĀ, V.kh., 18 73.2]
śatavedhī bhavetsūto dvidhā sahasravedhakaḥ | [RRĀ, V.kh., 18 74.1]
triguṇe'yutavedhī syāllakṣavedhī caturguṇe | [RRĀ, V.kh., 18 74.2]
samyak pañcaguṇe jīrṇe daśalakṣāṇi vidhyati | [RRĀ, V.kh., 18 75.1]
evaṃ rasaguṇe jīrṇe koṭivedhī bhavedrasaḥ | [RRĀ, V.kh., 18 75.2]
tataḥ saptaguṇaṃ tasya jāryaṃ raṃjakabījakam | [RRĀ, V.kh., 18 76.1]
tridhātha pakvabījena sārayet pūrvavat kramāt | [RRĀ, V.kh., 18 76.2]
jāraṇā sāraṇā kāryā punaḥ sāraṇajāraṇe | [RRĀ, V.kh., 18 77.1]
anena kramayogena saptaśṛṅkhalikākramāt | [RRĀ, V.kh., 18 77.2]
mukhaṃ baddhvā rasaṃ baddhvā koṭivedhī bhavettu saḥ | [RRĀ, V.kh., 18 78.1]
tāre ca tāmrasaṃyukte krāmaṇāntaṃ niyojayet | [RRĀ, V.kh., 18 78.2]
śvetābhratāraghoṣāradrutayaḥ samukhe rase | [RRĀ, V.kh., 18 79.1]
jāryāḥ samā yathāpūrvaṃ tārabījena sārayet | [RRĀ, V.kh., 18 79.2]
tridhā taṃ pūrvavajjāryaṃ mukhaṃ baddhvātha bandhayet | [RRĀ, V.kh., 18 79.3]
kāṃtatārāradrutayo dviguṇāḥ samukhe rase | [RRĀ, V.kh., 18 80.1]
jārayettriguṇā yāvat pakvabījena cāthavā | [RRĀ, V.kh., 18 80.2]
sāritaṃ jāritaṃ kuryātpūrvavacchṛṅkhalātrayam | [RRĀ, V.kh., 18 81.1]
mukhaṃ baddhvā rasaṃ baddhvā ayutāṃśena vedhayet | [RRĀ, V.kh., 18 81.2]
drute baṃge tu tattāraṃ bhavetkuṃdendusannibham | [RRĀ, V.kh., 18 82]
tāratīkṣṇaghoṣajātā drutayaḥ samukhe rase | [RRĀ, V.kh., 18 83.1]
kuryāt caturguṇā yāvat tārabījena sārayet | [RRĀ, V.kh., 18 83.2]
catasraḥ śṛṅkhalā yāvanmukhaṃ baddhvātha bandhayet | [RRĀ, V.kh., 18 84.1]
anena lakṣabhāgena baṃgastambho bhaved dṛḍhaḥ | [RRĀ, V.kh., 18 84.2]
tārā kāṃtadrutayo jāryā saptaguṇā rase | [RRĀ, V.kh., 18 85.1]
tatsāryaṃ tārabījena saptaśṛṃkhalikā kramāt | [RRĀ, V.kh., 18 85.2]
mukhaṃ baddhvā rasaṃ baddhvā koṭivedhī bhavedrasaḥ | [RRĀ, V.kh., 18 86]
samukhasya rasendrasya dhānyābhraṃ pūrvasaṃskṛtam | [RRĀ, V.kh., 18 87.1]
cārayejjārayettadvat samāṃśaṃ cātha tasya vai | [RRĀ, V.kh., 18 87.2]
ṣaḍguṇaṃ dvaṃdvite vyomni sarvaṃ jāryaṃ ca pūrvavat | [RRĀ, V.kh., 18 88.1]
tato mākṣikasatvaṃ ca pādāṃśaṃ tasya garbhataḥ | [RRĀ, V.kh., 18 88.2]
drāvayejjārayettadvattāvadrasakasatvakam | [RRĀ, V.kh., 18 89.1]
pūrvavad drāvitaṃ jāryaṃ mūṣāyantre tu tat kramāt | [RRĀ, V.kh., 18 89.2]
garbhadrāvaṇakaṃ bījaṃ drāvitaṃ jārayetpunaḥ | [RRĀ, V.kh., 18 90.1]
bhaveccaturguṇaṃ yāvatpaścādabhrasuvarṇayoḥ | [RRĀ, V.kh., 18 90.2]
drutiṃ samasamāṃ sūte dvaṃdvayitvātha jārayet | [RRĀ, V.kh., 18 91.1]
pūrvavatkramayogena kāṃtahemno drutiḥ punaḥ | [RRĀ, V.kh., 18 91.2]
pratyekaṃ jārayettulyaṃ svarṇatīkṣṇadrutistathā | [RRĀ, V.kh., 18 92.1]
dvaṃdvitāṃ jārayettulyāṃ tato raṃjakabījakam | [RRĀ, V.kh., 18 92.2]
pūrvavatkramayogena jārye tasmin caturguṇam | [RRĀ, V.kh., 18 93.1]
tatastaṃ pakvabījena sārayetsāraṇātrayam | [RRĀ, V.kh., 18 93.2]
tadeva jāritaṃ kuryānmūṣāyantre tu pūrvavat | [RRĀ, V.kh., 18 94.1]
ityevaṃ saptavārāṇi sāritaṃ tat tridhā tridhā | [RRĀ, V.kh., 18 94.2]
pūrvavajjāraṇā kāryā khyāteyaṃ saptaśṛṅkhalā | [RRĀ, V.kh., 18 95.1]
sāraṇā yatra yatroktā vijñeyā vārtikaiḥ punaḥ | [RRĀ, V.kh., 18 95.2]
mukhaṃ baddhvā rasaṃ baddhvā koṭivedhī bhavedrasaḥ | [RRĀ, V.kh., 18 96.1]
krāmaṇena samāyuktaṃ caṃdrārkaṃ kāṃcanaṃ bhavet | [RRĀ, V.kh., 18 96.2]
karmāṣṭādaśakenaiva kramād vedhaḥ prakāśitaḥ | [RRĀ, V.kh., 18 97.1]
samukhaṃ nirmukhaṃ baṃdhaṃ rasabaṃdhaṃ tatheritam | [RRĀ, V.kh., 18 97.2]
gopitaṃ śaṃbhunā siddhaiḥ sūcitaṃ na prakāśitam | [RRĀ, V.kh., 18 98.1]
vārtikānāṃ hitārthāya mayā tatprakaṭīkṛtam | [RRĀ, V.kh., 18 98.2]
vajrabhasma śuddhahema vyomasatvamayorajaḥ | [RRĀ, V.kh., 18 99.1]
catvāri samabhāgāni nāgacūrṇaṃ catuḥsamam | [RRĀ, V.kh., 18 99.2]
dvaṃdvamelāpaliptāyāṃ mūṣāyāṃ cāndhitaṃ dhamet | [RRĀ, V.kh., 18 100.1]
ekībhūte samuddhṛtya mūṣāyāṃ prakaṭaṃ dhamet | [RRĀ, V.kh., 18 100.2]
mākṣikāddhautasattvaṃ ca stokaṃ stokaṃ vinikṣipet | [RRĀ, V.kh., 18 101.1]
hemavajrāvaśeṣaṃ tu yāvatsyāduddharettataḥ | [RRĀ, V.kh., 18 101.2]
tasminnāgaṃ vyomasattvam ayaścūrṇaṃ ca pūrvavat | [RRĀ, V.kh., 18 102.1]
nikṣiped dvaṃdvaliptāyāṃ mūṣāyāṃ cāndhitaṃ dhamet | [RRĀ, V.kh., 18 102.2]
miśrībhūtaṃ samuddhṛtya mūṣāyāṃ prakaṭaṃ dhamet | [RRĀ, V.kh., 18 103.1]
svarṇavajrāvaśeṣaṃ tadyāvajjātaṃ samuddharet | [RRĀ, V.kh., 18 103.2]
evaṃ punaḥ punarjāryaṃ vyomasatvāyasaṃ phaṇī | [RRĀ, V.kh., 18 104.1]
pūrvavat kramayogena ṣaḍguṇaṃ jārayetpunaḥ | [RRĀ, V.kh., 18 104.2]
mākṣikāddhautasattvakam [... au6 Zeichenjh] | [RRĀ, V.kh., 18 105.1]
kṣipan kṣipandhamettaṃ tu bāhyamevaṃ tu ṣaḍguṇam | [RRĀ, V.kh., 18 105.2]
vajrabījamidaṃ khyātaṃ jāraṇe paramaṃ hitam | [RRĀ, V.kh., 18 106]
vāsanāmukhite sūte dvaṃdvitaṃ vyomasatvakam | [RRĀ, V.kh., 18 107.1]
pūrvavat kramayogena ṣaḍguṇaṃ jārayetpunaḥ | [RRĀ, V.kh., 18 107.2]
tasmin jāryaṃ vajrabījaṃ vyomasattvakrameṇa vai | [RRĀ, V.kh., 18 108.1]
grasate kacchape yaṃtre yathājīrṇaṃ tathā phalam | [RRĀ, V.kh., 18 108.2]
dviguṇe 'yutavedhī syāttriguṇe lakṣavedhakaḥ | [RRĀ, V.kh., 18 109.1]
yadā caturguṇaṃ jīrṇaṃ daśalakṣāṇi vidhyati | [RRĀ, V.kh., 18 109.2]
koṭivedhī pañcaguṇe daśakoṭyastu ṣaḍguṇe | [RRĀ, V.kh., 18 110.1]
arbudāṃśāt saptaguṇe śaṅkhavedhyaṣṭame guṇe | [RRĀ, V.kh., 18 110.2]
navame kharvavedhī syāddaśame padmavedhakaḥ | [RRĀ, V.kh., 18 111.1]
trayodaśaguṇe jīrṇe sparśavedhī bhavedrasaḥ | [RRĀ, V.kh., 18 111.2]
caturdaśaguṇe jīrṇe bhavetpāṣāṇavedhakaḥ | [RRĀ, V.kh., 18 112.1]
tripañcaguṇite jīrṇe saśailavanakānanām | [RRĀ, V.kh., 18 112.2]
vedhayenmedinīṃ sarvāṃ sa bhaved bhūcaro rasaḥ | [RRĀ, V.kh., 18 113.1]
evaṃ kalāguṇe jīrṇe trailokyavyāpako bhavet | [RRĀ, V.kh., 18 113.2]
khecaro rasarājendro mukhasthaḥ khegatipradaḥ | [RRĀ, V.kh., 18 114.1]
jāyate ca yathāśaktyā tataḥ sāryaṃ krameṇa vai | [RRĀ, V.kh., 18 114.2]
vajrabījena tulyena prathamā sāraṇā bhavet | [RRĀ, V.kh., 18 115.1]
pūrvavajjāraṇā kāryā dviguṇenānusārayet | [RRĀ, V.kh., 18 115.2]
tathaiva jārayed bhūyaḥ kartavyā pratisāraṇā | [RRĀ, V.kh., 18 116.1]
triguṇena tu tenaiva mukhaṃ baddhvātha bandhayet | [RRĀ, V.kh., 18 116.2]
dvisahasrādilakṣāntaṃ vedhakasyāpyayaṃ vidhiḥ | [RRĀ, V.kh., 18 117.1]
ityevaṃ ca punaḥ kuryātsāraṇāṃ koṭivedhake | [RRĀ, V.kh., 18 117.2]
daśakoṭyādyarbudānte ca jārite vedhake rase | [RRĀ, V.kh., 18 118.1]
triprakārā prakartavyā sāraṇā tu tridhā tridhā | [RRĀ, V.kh., 18 118.2]
caturguṇā śaṅkhavedhe tadūrdhvaṃ pañcadhā bhavet | [RRĀ, V.kh., 18 119.1]
ṣaḍguṇā padmavedhe tu mūlavedhe tu saptadhā | [RRĀ, V.kh., 18 119.2]
aṣṭadhā sparśavedhe tu daśadhā śabdavedhake | [RRĀ, V.kh., 18 120.1]
tatastrayodaśaguṇāḥ kalāguṇe kalāguṇāḥ | [RRĀ, V.kh., 18 120.2]
kramaśaḥ sāraṇā kāryā yathāśaktyānusārataḥ | [RRĀ, V.kh., 18 121.1]
mukhaṃ baddhvā rasaṃ baddhvā paścādvedhaṃ prakalpayet | [RRĀ, V.kh., 18 121.2]
caṃdrārke vā bhujaṃge vā krāmaṇena samāyutam | [RRĀ, V.kh., 18 122.1]
ityevaṃ padmaparyantaṃ saṃkhyāvedhāttu yo rasaḥ | [RRĀ, V.kh., 18 122.2]
tadveṣṭitaṃ madhūcchiṣṭaiḥ kuṃtavedhe tu yojayet | [RRĀ, V.kh., 18 123.1]
tatsarvaṃ kanakaṃ divyaṃ jāyate śaṃbhubhāṣitam | [RRĀ, V.kh., 18 123.2]
dhūmavedhe rasaṃ piṣṭvā tena vastraṃ pralepayet | [RRĀ, V.kh., 18 124.1]
tato jyotiṣmatītaile dhṛtvā vartiṃ kalpayet | [RRĀ, V.kh., 18 124.2]
jvalitāṃ tāṃ tāmrakūṭe yojayetpattratāṃ gate | [RRĀ, V.kh., 18 125.1]
taddhūmagaṃdhamātreṇa sarvaṃ bhavati kāṃcanam | [RRĀ, V.kh., 18 125.2]
sparśavedhī raso yo'sau guṭikāṃ tena kārayet | [RRĀ, V.kh., 18 126.1]
drutānāmaṣṭalohānāṃ kṣiptvā madhye samuddharet | [RRĀ, V.kh., 18 126.2]
tad bhavetkāṃcanaṃ divyamasaṃkhyaṃ nātra saṃśayaḥ | [RRĀ, V.kh., 18 126.3]
śabdavedhī raso yo'sau guṭikāṃ tena kārayet | [RRĀ, V.kh., 18 127.1]
dhārayed vaktramadhye tu tato lohāni vedhayet | [RRĀ, V.kh., 18 127.2]
tatsarvaṃ jāyate svarṇaṃ śrute śabde na saṃśayaḥ | [RRĀ, V.kh., 18 127.3]
pāṣāṇavedhako yo'sau parvatāni tu tena vai | [RRĀ, V.kh., 18 128.1]
vedhayedagninā taptān sarvaṃ bhavati kāṃcanam | [RRĀ, V.kh., 18 128.2]
medinīvedhako yo'sau rājikārdhārdhamātrakaḥ | [RRĀ, V.kh., 18 129.1]
tenaiva vedhayetsarvāṃ saśailavanakānanām | [RRĀ, V.kh., 18 129.2]
medinī sā svarṇamayī bhavetsatyaṃ śivoditam | [RRĀ, V.kh., 18 129.3]
trailokyavyāpako yo'sau taṃ kare dhārayettu yaḥ | [RRĀ, V.kh., 18 130.1]
sa bhavetkhecaro divyo mahākāyo mahābalaḥ | [RRĀ, V.kh., 18 130.3]
svecchācārī mahāvīraḥ śivatulyo bhavettu saḥ | [RRĀ, V.kh., 18 131.1]
tasya mūtrapurīṣābhyāṃ sarvalohāni kāṃcanam | [RRĀ, V.kh., 18 131.2]
jāyante nātra saṃdehastatsvedasparśanādapi | [RRĀ, V.kh., 18 132.1]
rasakāyo mahāsiddhaḥ sarvalokeṣu pūjyate | [RRĀ, V.kh., 18 132.2]
avadhyo devadaityānāṃ yāvaccandrārkamedinī | [RRĀ, V.kh., 18 133.1]
bhuñjāno divyabhogāṃśca krīḍate bhairavo yathā | [RRĀ, V.kh., 18 133.2]
bhāgatrayaṃ śuddhasūtaṃ bhāgaikaṃ mṛtavajrakam | [RRĀ, V.kh., 18 134.1]
kākinīrajasā mardyaṃ taptakhalve dināvadhi | [RRĀ, V.kh., 18 134.2]
tenaiva pādabhāgena hemapatrāṇi lepayet | [RRĀ, V.kh., 18 135.1]
vyomavallīrasaiḥ piṣṭaṃ kāṃtaṭaṃkaṇatālakam | [RRĀ, V.kh., 18 135.2]
anena cāṣṭamāṃśena pūrvaliptāni lepayet | [RRĀ, V.kh., 18 136.1]
ruddhvā svedyaṃ divārātrau karīṣāgnau tataḥ punaḥ | [RRĀ, V.kh., 18 136.2]
kadalīkaṃdasauvīraṭaṃkaṇaṃ ca samaṃ samam | [RRĀ, V.kh., 18 137.1]
kaṇṭakāryā dravaiḥ piṣṭvā mūṣā lepyā tvanena vai | [RRĀ, V.kh., 18 137.2]
tanmadhye pūrvapakvaṃ yadruddhvā dhāmyaṃ dṛḍhāgninā | [RRĀ, V.kh., 18 138.1]
tatsarvaṃ jāyate khoṭaṃ sauvīraṃ kācaṭaṃkaṇam | [RRĀ, V.kh., 18 138.2]
dattvā dattvā dhametkhoṭaṃ jāyate bhāskaropamam | [RRĀ, V.kh., 18 139.1]
rasabījamidaṃ khyātaṃ vedhake jāraṇe hitam | [RRĀ, V.kh., 18 139.2]
caṃdrārke śatavedhī syātkāṃcanaṃ kurute śubham | [RRĀ, V.kh., 18 139.3]
atha vakṣye rasendrasya samāṃśasya ca bhakṣaṇam | [RRĀ, V.kh., 18 140.1]
pūrvoktaṃ rasabījaṃ tu samukhe cārayedrase | [RRĀ, V.kh., 18 140.2]
abhrasatvaprakāreṇa jārayettat krameṇa vai | [RRĀ, V.kh., 18 141.1]
pañcapañcāṃśaguṇitaṃ yadā grasati pāradaḥ | [RRĀ, V.kh., 18 141.2]
tatastenaiva bījena sāraṇākrāmaṇātrayam | [RRĀ, V.kh., 18 142.1]
tataśca jāritaṃ kuryānmukhaṃ baddhvātha bandhayet | [RRĀ, V.kh., 18 142.2]
śabdavedhī bhavetso hi rasaḥ śaṃkarabhāṣitam | [RRĀ, V.kh., 18 142.3]
samukhasya rasendrasya pakvabījaṃ samāṃśakam | [RRĀ, V.kh., 18 143.1]
jārayeccābhiṣiktaṃ tadabhrasattvakrameṇa vai | [RRĀ, V.kh., 18 143.2]
mṛtavajraṃ ṣoḍaśāṃśaṃ tasminsūte vinikṣipet | [RRĀ, V.kh., 18 144.1]
tālakaṃ ṭaṃkaṇaṃ kāṃtaṃ tṛtīyaṃ cāṣṭamāṃśakam | [RRĀ, V.kh., 18 144.2]
dattvā tasmiṃstadā khalve vyomavallīdravairdinam | [RRĀ, V.kh., 18 145.1]
tatsarvaṃ marditaṃ kṛtvā chāyāśuṣkaṃ prayatnataḥ | [RRĀ, V.kh., 18 145.2]
dvaṃdvamelāpaliptāyāṃ mūṣāyāṃ cāndhitaṃ dhamet | [RRĀ, V.kh., 18 146.1]
karīṣāgnau divārātrau dhmāte khoṭaṃ bhavettu tat | [RRĀ, V.kh., 18 146.2]
kācaṭaṃkaṇasauvīraiḥ śodhayettaṃ dhaman dhaman | [RRĀ, V.kh., 18 147.1]
rasabījamidaṃ khyātaṃ pūrvavat śatavedhakam | [RRĀ, V.kh., 18 147.2]
jāyate rasarājo'yaṃ kurute kanakaṃ śubham | [RRĀ, V.kh., 18 147.3]
athavā samukhe sūte pūrvavajjārayeddinam | [RRĀ, V.kh., 18 148.1]
pañcapañcāṃśaguṇitaṃ yadā grasati pāradaḥ | [RRĀ, V.kh., 18 148.2]
rasabījena cānyena tridhā sāryaṃ krameṇa vai | [RRĀ, V.kh., 18 149.1]
sārite jāraṇā kāryā mukhaṃ baddhvātha bandhayet | [RRĀ, V.kh., 18 149.2]
śabdavedhī bhavetsākṣāttāmraṃ svarṇaṃ karoti vai | [RRĀ, V.kh., 18 149.3]
pakvabījasya cūrṇaṃ tu pūrvavaccābhiṣekitam | [RRĀ, V.kh., 18 150.1]
ṣoḍaśāṃśena sūtasya samukhasya tu cārayet | [RRĀ, V.kh., 18 150.2]
dvyaṅgulyāṃ mardanenaiva gharme carati tatkṣaṇāt | [RRĀ, V.kh., 18 151.1]
tadbījaṃ jārayettasya svedanaiścābhrasatvavat | [RRĀ, V.kh., 18 151.2]
anena kramayogena samaṃ bījaṃ tu sārayet | [RRĀ, V.kh., 18 152.1]
tadvad dvādaśabhāgena pakvabījaṃ tu tasya vai | [RRĀ, V.kh., 18 152.2]
cārayenmardayanneva kacchapākhye 'tha jārayet | [RRĀ, V.kh., 18 153.1]
abhrasatvaprakāreṇa samaṃ yāvacca jārayet | [RRĀ, V.kh., 18 153.2]
tatastasyāṣṭamāṃśena pakvabījaṃ tu dāpayet | [RRĀ, V.kh., 18 154.1]
mardayettaptakhalve tat caratyeva hi tatkṣaṇāt | [RRĀ, V.kh., 18 154.2]
taṃ sūtaṃ sūraṇe kaṃde garbhe kṣiptvā nirudhya ca | [RRĀ, V.kh., 18 155.1]
liptvā kaṃdaṃ puṭe pacyādyathā kaṃdo na dahyate | [RRĀ, V.kh., 18 155.2]
tatraiva grasate sūto jīrṇe grāsaṃ tu dāpayet | [RRĀ, V.kh., 18 156.1]
anena kramayogena samabījaṃ samaṃ punaḥ | [RRĀ, V.kh., 18 156.2]
pādāṃśaṃ pakvabījaṃ tu dattvā cāryaṃ ca mardayet | [RRĀ, V.kh., 18 157.1]
mūṣāyantre tato jāryaṃ svedanena punaḥ punaḥ | [RRĀ, V.kh., 18 157.2]
anena kramayogena samabījaṃ ca jārayet | [RRĀ, V.kh., 18 158.1]
evaṃ caturguṇe jīrṇe pakvabīje tu pārade | [RRĀ, V.kh., 18 158.2]
jāyate kuṃkumābhastu rasendro balavattaraḥ | [RRĀ, V.kh., 18 158.3]
abhrakaṃ bhrāmakaṃ brāhmī mṛtalohāṣṭakaṃ tathā | [RRĀ, V.kh., 18 159.1]
mahārasāścoparasāḥ kaṭutumbyāśca bījakam | [RRĀ, V.kh., 18 159.2]
śaṅkhanābhirmeṣaśṛṅgī vajrakaṃdaṃ samaṃ samam | [RRĀ, V.kh., 18 160.1]
mayūrasya tu raktena sarvaṃ pācyaṃ dināvadhi | [RRĀ, V.kh., 18 160.2]
tatastaṃ mardayetkhoṭaṃ śikhirakte dinadvayam | [RRĀ, V.kh., 18 161.1]
anena mṛtavajraṃ tu lepitaṃ kārayettataḥ | [RRĀ, V.kh., 18 161.2]
mūṣāmāmraphalākārāṃ dvidviliptāṃ tu kārayet | [RRĀ, V.kh., 18 162.1]
tanmadhye pūrvasūtaṃ tu pādāṃśaṃ liptavajrakam | [RRĀ, V.kh., 18 162.2]
athavā vajrabījaṃ ca pūrvakalkena lepitam | [RRĀ, V.kh., 18 163.1]
athavā dvaṃdvitaṃ vajraṃ samaṃ svarṇena yatkṛtam | [RRĀ, V.kh., 18 163.2]
talliptaṃ pūrvakalkena pādāṃśaṃ tatra nikṣipet | [RRĀ, V.kh., 18 164.1]
ācchāditaṃ dhamenmandaṃ mūṣādhomukhavāyunā | [RRĀ, V.kh., 18 164.2]
kiṃcit kiṃcid biḍaṃ dattvā jīrṇe tasmātsamuddharet | [RRĀ, V.kh., 18 165.1]
punastalliptamūṣāyāṃ kṣiptvā vajreṇa saṃyutam | [RRĀ, V.kh., 18 165.2]
pūrvavatkramayogena jīrṇe vajre samuddharet | [RRĀ, V.kh., 18 165.3]
anena kramayogena vajraṃ vā vajrabījakam | [RRĀ, V.kh., 18 165.4]
svarṇadvaṃdvitavajraṃ vā jārayettatpunaḥ punaḥ | [RRĀ, V.kh., 18 166.1]
ekādaśaguṇaṃ yāvattāvajjāryaṃ rasendrake | [RRĀ, V.kh., 18 166.2]
sudagdhāṃ śaṅkhanābhiṃ tu mātuliṃgarasairdinam | [RRĀ, V.kh., 18 167.1]
mardayellolayettena muktācūrṇaṃ suśobhanam | [RRĀ, V.kh., 18 167.2]
drāvitaṃ mauktikaṃ vātha pūrvavajjārayeddhaman | [RRĀ, V.kh., 18 168.1]
mūṣāyāṃ biḍaliptāyāṃ pādaṃ pādaṃ śanaiḥ śanaiḥ | [RRĀ, V.kh., 18 168.2]
ekādaśaguṇaṃ yāvattajjāryaṃ kacchapena tat | [RRĀ, V.kh., 18 169]
nīlīniryāsasaṃtulyaṃ śikhipittaṃ vimardayet | [RRĀ, V.kh., 18 170.1]
indranīlaṃ ca nīlaṃ ca tena liptvātha jārayet | [RRĀ, V.kh., 18 170.2]
pūrvavatkramayogena dhamanātsvedanena vā | [RRĀ, V.kh., 18 171.1]
viḍalepitamūṣāyām ekādaśaguṇaṃ kramāt | [RRĀ, V.kh., 18 171.2]
drāvitaṃ cendranīlaṃ vā nīlaṃ ca drāvitaṃ kramāt | [RRĀ, V.kh., 18 172.1]
dvaṃdvitaṃ rasarājasya jāryamabhradrutiryathā | [RRĀ, V.kh., 18 172.2]
ityevaṃ jārayennīlaṃ drāvitaṃ kaṭhinaṃ tu vā | [RRĀ, V.kh., 18 172.3]
śikhipittanṛraktābhyāṃ lepitaṃ padmarāgakam | [RRĀ, V.kh., 18 173.1]
jārayedrasarājasya tvekādaśaguṇaṃ kramāt | [RRĀ, V.kh., 18 173.2]
jāryaṃ vā drāvitaṃ tattu yathā cābhradrutiḥ purā | [RRĀ, V.kh., 18 173.3]
rajanī tulyakaṃkuṣṭhaṃ brahmapuṣpadravairdinam | [RRĀ, V.kh., 18 174.1]
bhāvitaṃ tena liptaṃ tu puṣparāgaṃ tu jārayet | [RRĀ, V.kh., 18 174.2]
kaṭhinaṃ drāvitaṃ vātha rudrasaṃkhyākrameṇa vai | [RRĀ, V.kh., 18 175.1]
evaṃ ratnairbhavettṛpto rasarājo mahābalaḥ | [RRĀ, V.kh., 18 175.2]
anenaiva śatāṃśena madhūcchiṣṭena lepayet | [RRĀ, V.kh., 18 176.1]
śuddhahāṭakapatrāṇi ruddhvā gajapuṭe pacet | [RRĀ, V.kh., 18 176.2]
iṃdragopasamākāraṃ tatsvarṇaṃ jāyate śubham | [RRĀ, V.kh., 18 177.1]
anenaiva suvarṇena sārayetsāraṇātrayam | [RRĀ, V.kh., 18 177.2]
ratnatṛptaṃ sūtarājaṃ mūṣāyantre vinikṣipet | [RRĀ, V.kh., 18 178.1]
śanaiḥ śanairdhamettāvadyāvatsūtāvaśeṣitam | [RRĀ, V.kh., 18 178.2]
mukhaṃ baddhvā rasaṃ baddhvā dhūmavedhī bhavettu tat | [RRĀ, V.kh., 18 179.1]
anena kramayogena punaḥ sāraṇajāraṇā | [RRĀ, V.kh., 18 179.2]
kartavyāstriprakārā vai mukhaṃ baddhvātha bandhayet | [RRĀ, V.kh., 18 180.1]
śabdavedhī rasendro'yaṃ jāyate khegatipradaḥ | [RRĀ, V.kh., 18 180.2]
punaśca trividhā kāryā sāraṇājjāraṇā kramāt | [RRĀ, V.kh., 18 181.1]
tasyaiva tu rasendrasya mukhabandhaṃ ca kārayet | [RRĀ, V.kh., 18 181.2]
tenaiva vedhayetsarvaṃ giripāṣāṇabhūtalam | [RRĀ, V.kh., 18 182.1]
jāyate kanakaṃ divyaṃ jāmbūnadasamaprabham | [RRĀ, V.kh., 18 182.2]
siddhairbhūcarakhecarā śivamukhātprāptā mahājāraṇā kṛtvā tāṃ ca rase rasātalamidaṃ svarṇena pūrṇaṃ kṛtam | [RRĀ, V.kh., 18 183.1]
teṣāṃ karma vicārya sāramakhilaṃ spaṣṭīkṛtaṃ tanmayā yaḥ kaścid gurutantramantraniratastasyaiva siddhaṃ bhavet | [RRĀ, V.kh., 18 183.2]
{RRĀ, V.kh., 19}
saṃsāre sārabhūtaṃ sakalasukhakaraṃ suprabhūtaṃ dhanaṃ vai tatsādhyaṃ sādhakendrairgurumukhavidhinā vakṣyate tasya siddhyai | [RRĀ, V.kh., 19 1.1]
ratnādīnāṃ viśeṣāt karaṇamiha śubhaṃ gaṃdhavādaṃ samagraṃ jñātvā tattat susiddhaṃ hyanubhavapathagaṃ pāvanaṃ paṇḍitānām | [RRĀ, V.kh., 19 1.2]
caturguṇena toyena lākṣāṃ piṣṭvā tu taddravaiḥ | [RRĀ, V.kh., 19 2.1]
vastrapūtaṃ śatapalaṃ gṛhya mṛdbhāṇḍagaṃ pacet | [RRĀ, V.kh., 19 2.2]
mṛdvagninā pādaśeṣaṃ jātaṃ yāvacca tasya vai | [RRĀ, V.kh., 19 3.1]
kṣipetpalaṃ palaṃ cūrṇaṃ sarjiṭaṃkaṇalodhrakam | [RRĀ, V.kh., 19 3.2]
kiṃcitpacyāttataḥ śītaṃ kācakūpyāṃ surakṣayet | [RRĀ, V.kh., 19 4.1]
sthūlamatsyatvacaṃ pacyāddivārātraṃ jalena tat | [RRĀ, V.kh., 19 4.2]
ghanībhūtaṃ samuttārya khyāto'yaṃ matsyakajjalam | [RRĀ, V.kh., 19 5.1]
etatkarṣadvayaṃ tasyāḥ kācakūpyāṃ vinikṣipet | [RRĀ, V.kh., 19 5.2]
varṣopalāstu tenaiva lālayitvā supācite | [RRĀ, V.kh., 19 6.1]
madhūkatailamadhye tu kṣaṇaṃ paktvā samuddharet | [RRĀ, V.kh., 19 6.2]
jāyante padmarāgāṇi divyatejomayāni ca | [RRĀ, V.kh., 19 6.3]
nīlīcūrṇaṃ palaikaṃ tu pūrvakūpyāṃ tu taddravam | [RRĀ, V.kh., 19 7.1]
taddravaṃ dvipalaṃ cūrṇe kṣiptvā sarvaṃ vilolayet | [RRĀ, V.kh., 19 7.2]
kṣiptvā varṣotpalāṃstena pūrvatailagatānpacet | [RRĀ, V.kh., 19 8.1]
indranīlāni tānyeva jāyante nātra saṃśayaḥ | [RRĀ, V.kh., 19 8.2]
mañjiṣṭhāṃ tālakaṃ nīlī samacūrṇaṃ prakalpayet | [RRĀ, V.kh., 19 9.1]
kācakūpyāṃ sthitairdrāvaiḥ sarvametat sulolayet | [RRĀ, V.kh., 19 9.2]
varṣotpalāṃstu tenaiva siktvā pacyācca pūrvavat | [RRĀ, V.kh., 19 10.1]
sarve marakatāstena samīcīnā bhavanti vai | [RRĀ, V.kh., 19 10.2]
mañjiṣṭhāyāḥ kaṣāyeṇa peṣayenmatsyakajjalam | [RRĀ, V.kh., 19 11.1]
varṣotpalāṃstu tenaiva siktvā pacyācca pūrvavat | [RRĀ, V.kh., 19 11.2]
gomedāni tu tānyeva pravartante na saṃśayaḥ | [RRĀ, V.kh., 19 12]
piṣṭvā tālakatulyaṃ tu jalaike rasakuṅkumam | [RRĀ, V.kh., 19 13.1]
tanmadhye cāṣṭamāṃśaṃ tu kṣipenmatsyotthakajjalam | [RRĀ, V.kh., 19 13.2]
tatsarvaṃ pācayedyāmam avatārya surakṣayet | [RRĀ, V.kh., 19 14.1]
varṣopalāṃstu tenaiva siktānpacyācca pūrvavat | [RRĀ, V.kh., 19 14.2]
bhavanti puṣparāgāste yathā khanyutthitāni ca | [RRĀ, V.kh., 19 14.3]
nīlīcūrṇasya tulyāṃśaṃ kṣipenmatsyotthakajjalam | [RRĀ, V.kh., 19 15.1]
bījakāṣṭhaṃ ca tulyāṃśaṃ jale sthāpyaṃ dināvadhi | [RRĀ, V.kh., 19 15.2]
tatsarvaṃ pācayedyāmamavatārya surakṣayet | [RRĀ, V.kh., 19 16.1]
varṣopalāṃstu tenaiva siktāḥ pacyācca pūrvavat | [RRĀ, V.kh., 19 16.2]
nīlamāṇikyasadṛśāste bhavanti na saṃśayaḥ | [RRĀ, V.kh., 19 16.3]
proktāni raṅgadravyāṇi kācakūpyāṃ pṛthak pṛthak | [RRĀ, V.kh., 19 17.1]
rakṣayitvā prayatnena prāpte kārye niyojayet | [RRĀ, V.kh., 19 17.2]
sūryakāṃtasya madhye tu bilaṃ kuryāt suvartulam | [RRĀ, V.kh., 19 18.1]
tathānyaṃ sūryakāntaṃ ca kuryādācchādane hitam | [RRĀ, V.kh., 19 18.2]
sūkṣmamuktāphalānyādau drāvayetpūrvayogataḥ | [RRĀ, V.kh., 19 19.1]
taddrutaṃ sūryakāṃtasya bile pūryaṃ prayatnataḥ | [RRĀ, V.kh., 19 19.2]
sūryakāntenāpareṇa chāditaṃ gharmadhāritam | [RRĀ, V.kh., 19 20.1]
yāmamātrādbhavedbaddhaṃ mauktikaṃ cātiśobhanam | [RRĀ, V.kh., 19 20.2]
chidraṃ kṛtvā nibadhyātha suśubhre vastrakhaṇḍake | [RRĀ, V.kh., 19 21.1]
suśubhraistaṇḍulaiḥ sārdhaṃ kaṇḍayet tadulūkhale | [RRĀ, V.kh., 19 21.2]
laghuhastena yāmaikaṃ tata uddhṛtya kṣālayet | [RRĀ, V.kh., 19 22.1]
tvacāriṣṭaphalānāṃ tu jalena saha peṣayet | [RRĀ, V.kh., 19 22.2]
tenaiva kṣālite muktāphalaṃ bhavati śobhanam | [RRĀ, V.kh., 19 22.3]
mauktikāni susūkṣmāṇi cūrṇitāni vinikṣipet | [RRĀ, V.kh., 19 23.1]
prasūtāyā iḍāyāstu sadyaḥ kṣīraiḥ kṣaṇāvadhi | [RRĀ, V.kh., 19 23.2]
tenaiva vartulākārā guṭikāḥ kārayettataḥ | [RRĀ, V.kh., 19 24.1]
kācapātre sthitāḥ śoṣyāḥ chāyāyāṃ dinamātrakam | [RRĀ, V.kh., 19 24.2]
protayed aśvavālena mālāṃ kṛtvātha śoṣayet | [RRĀ, V.kh., 19 25.1]
chāyāyāṃ kaṭhinā yāvattāvatsthāpyā vilambitāḥ | [RRĀ, V.kh., 19 25.2]
sthūlasya kṛṣṇamatsyasya ekakaṇṭasya codarāt | [RRĀ, V.kh., 19 26.1]
nivāryāntrāṇi tatraiva pūrvamālāṃ niveśayet | [RRĀ, V.kh., 19 26.2]
udaraṃ sīvayetsūtreṇaiva bhāṇḍe nirudhya tat | [RRĀ, V.kh., 19 27.1]
māsamātrātsamuddhṛtya chāyāyāṃ śoṣayetpunaḥ | [RRĀ, V.kh., 19 27.2]
kaṇḍanaṃ kṣālanaṃ caiva pūrvavatkārayecchanaiḥ | [RRĀ, V.kh., 19 28.1]
bhavanti tāni śubhrāṇi samyaṅ muktāphalāni vai | [RRĀ, V.kh., 19 28.2]
muktāśuktiṃ samādāya jalaśuktimathāpi vā | [RRĀ, V.kh., 19 29.1]
gharṣayetpṛṣṭhabhāgaṃ tu tasya kārṣṇyāpanuttaye | [RRĀ, V.kh., 19 29.2]
tāḥ śubhrāścūrṇayecchlakṣṇam īḍākṣīrādipūrvavat | [RRĀ, V.kh., 19 30.1]
kārayetkṣālanāntaṃ ca mauktikāni bhavanti vai | [RRĀ, V.kh., 19 30.2]
sadya uddhṛtya matsyasya sthūlasya cakṣuṣī haret | [RRĀ, V.kh., 19 31.1]
ekaikaṃ bandhayedvastre īḍākṣīrairdinaṃ pacet | [RRĀ, V.kh., 19 31.2]
chāyāyāṃ śoṣayetpaścāt kaṇḍanaṃ kṣālanaṃ tataḥ | [RRĀ, V.kh., 19 32.1]
kārayetpūrvavattāni mauktikāni bhavanti vai | [RRĀ, V.kh., 19 32.2]
dagdhaśaṃkhaṃ ca daradaṃ samaṃ cūrṇaṃ prakalpayet | [RRĀ, V.kh., 19 33.1]
prasūtāyā mahiṣyāstu pañcame divase haret | [RRĀ, V.kh., 19 33.2]
kṣīraṃ tenaiva tanmardyaṃ yāmaikaṃ pūrvacūrṇakam | [RRĀ, V.kh., 19 34.1]
vartulāṃ guṭikāṃ kṛtvā protayet tāmrasūtrake | [RRĀ, V.kh., 19 34.2]
rambhāgarbhadalenaiva madhyamāṃguṣṭhatarjanī | [RRĀ, V.kh., 19 35.1]
veṣṭayitvā tu tairgrāhyā gulikāstāḥ pṛthak pṛthak | [RRĀ, V.kh., 19 35.2]
āvartyāvartya saṃsthāpyā raṃbhāpatraiḥ prayatnataḥ | [RRĀ, V.kh., 19 36.1]
chāyāśuṣkāḥ śubhāḥ protyās tāmrasūtreṇa vai punaḥ | [RRĀ, V.kh., 19 36.2]
madhukaṃ taptatailāktaṃ dhūmena svedayecchanaiḥ | [RRĀ, V.kh., 19 37.1]
jāyate padmarāgābhaṃ pravālaṃ nātra saṃśayaḥ | [RRĀ, V.kh., 19 37.2]
dagdhaḥ śaṃkhaḥ sasindūraṃ samāṃśaṃ cūrṇayettataḥ | [RRĀ, V.kh., 19 38.1]
kṣīraiḥ sadyaḥprasūtāyā eḍāyā mardayed dṛḍham | [RRĀ, V.kh., 19 38.2]
pūrayecca tṛṇotthe vā nāle vaṃśādisaṃbhave | [RRĀ, V.kh., 19 39.1]
supakve cānnabhāṇḍe tu yavāgūvarjite kṣipet | [RRĀ, V.kh., 19 39.2]
ācchādya pacyānmandāgnau ghaṭikānte samuddharet | [RRĀ, V.kh., 19 40.1]
pravālā nalikāgarbhe jāyante padmarāgavat | [RRĀ, V.kh., 19 40.2]
aśuddhaṃ pāradaṃ bhāgaṃ caturbhāgaṃ ca ṭaṃkaṇam | [RRĀ, V.kh., 19 41.1]
ubhau kṣiptvā lohapātre kṣaṇaṃ mṛdvagninā pacet | [RRĀ, V.kh., 19 41.2]
tasminmanaḥśilācūrṇaṃ pāradāddaśamāṃśataḥ | [RRĀ, V.kh., 19 42.1]
kṣiptvā cālyamayodarvyā hyavatārya suśītalam | [RRĀ, V.kh., 19 42.2]
kṛtvātha khaṇḍaśaḥ kṣiptvā kācakūpyāṃ nirudhya ca | [RRĀ, V.kh., 19 43.1]
vastramṛttikayā samyak kācakūpīṃ pralepayet | [RRĀ, V.kh., 19 43.2]
sarvato'ṅgulamānena chāyāśuṣkaṃ tu kārayet | [RRĀ, V.kh., 19 44.1]
vālukāyaṃtragarbhe tu dvidinaṃ mṛdunāgninā | [RRĀ, V.kh., 19 44.2]
kramavṛddhāgninā paścātpaceddivasapañcakam | [RRĀ, V.kh., 19 45.1]
saptāhāt tat samuddhṛtya hiṃgulaṃ syānmanoharam | [RRĀ, V.kh., 19 45.2]
ciṃcātvagbhasmapādāṃśaṃ drute nāge vinikṣipet | [RRĀ, V.kh., 19 46.1]
pācayellohaje pātre lohadarvyā nigharṣayet | [RRĀ, V.kh., 19 46.2]
caṇḍāgninā dinaikaṃ tu sindūraṃ jāyate śubham | [RRĀ, V.kh., 19 46.3]
raktaśākhinyapāmārgakuṭajasya tu bhasmakam | [RRĀ, V.kh., 19 47.1]
caturthāṃśaṃ drute nāge dattvā mardyaṃ dinadvayam | [RRĀ, V.kh., 19 47.2]
pūrvavallohapātre tu sindūraṃ jāyate śubham | [RRĀ, V.kh., 19 48]
bhasmanā pūrvavannāgaṃ śākasya vārijasya vā | [RRĀ, V.kh., 19 49.1]
sindūraṃ jāyate divyaṃ yatheṣṭaṃ nātra saṃśayaḥ | [RRĀ, V.kh., 19 49.2]
palānāṃ dviśataṃ nāgaṃ drāvayellohabhājane | [RRĀ, V.kh., 19 50.1]
samūlavāsakābhasma pādāṃśaṃ tatra nikṣipet | [RRĀ, V.kh., 19 50.2]
pītavarṇaṃ bhavedyāvattāvat pacyāt pracālayet | [RRĀ, V.kh., 19 51.1]
tataḥ suśītalaṃ kṛtvā jalena cālayetpunaḥ | [RRĀ, V.kh., 19 51.2]
palamātrā vaṭī kṛtvā vāsābhasmopari kṣipet | [RRĀ, V.kh., 19 52.1]
chāyāśuṣkā samāhṛtya mṛdbhāṇḍe nūtane kṣipet | [RRĀ, V.kh., 19 52.2]
kṣiptvā ruddhvā paceccullyāṃ nirvāte tīvravahninā | [RRĀ, V.kh., 19 53.1]
chidraṃ kuryād bhāṇḍavaktre śalākāṃ lohajāṃ kṣipet | [RRĀ, V.kh., 19 53.2]
raktavarṇā yadā syātsā tāvatpacyātparīkṣayet | [RRĀ, V.kh., 19 54.1]
sindūraṃ jāyate divyaṃ siddhayoga udāhṛtaḥ | [RRĀ, V.kh., 19 54.2]
navabhāṇḍe palaśataṃ sāmudralavaṇaṃ kṣipet | [RRĀ, V.kh., 19 55.1]
niṣkaṃ niṣkaṃ sūtagaṃdhau kṣiptvā caṇḍāgninā pacet | [RRĀ, V.kh., 19 55.2]
dviyāmānte kṣipettasmiṃllohanārācakaṃ yadi | [RRĀ, V.kh., 19 56.1]
raktavarṇaṃ bhavettadvai tadā vahniṃ nivārayet | [RRĀ, V.kh., 19 56.2]
svabhāvaśītalaṃ grāhyaṃ sindhūtthaṃ lavaṇaṃ bhavet | [RRĀ, V.kh., 19 57]
āranālaṃ palaikaṃ tu dviniṣkaṃ ca suvarcalam | [RRĀ, V.kh., 19 58.1]
māṣaikaṃ gaṃdhakaṃ piṣṭvā sarvaṃ pātre tu dhārayet | [RRĀ, V.kh., 19 58.2]
palaikaṃ saiṃdhavaṃ taptaṃ kṛtvā tatra niṣecayet | [RRĀ, V.kh., 19 59.1]
punastāpyaṃ punaḥ secyaṃ dravo yāvadviśuṣyati | [RRĀ, V.kh., 19 59.2]
suvarcalaṃ bhavettāvan nātra kāryā vicāraṇā | [RRĀ, V.kh., 19 59.3]
hiṅgunāgaramekaikaṃ laśunasya paladvayam | [RRĀ, V.kh., 19 60.1]
catuṣpalaṃ nimbabījaṃ māṣacūrṇaṃ palāṣṭakam | [RRĀ, V.kh., 19 60.2]
sarvatulyāṃ bilvamajjām ajākṣīreṇa peṣayet | [RRĀ, V.kh., 19 61.1]
tatsarvaṃ bandhayed gāḍhaṃ sārdragocarmagarbhataḥ | [RRĀ, V.kh., 19 61.2]
pakṣatrayaṃ dhānyarāśau kṣipeddhiṃgu bhavettataḥ | [RRĀ, V.kh., 19 61.3]
babbūlavṛkṣaniryāsaṃ sāmudralavaṇaṃ tathā | [RRĀ, V.kh., 19 62.1]
tvagvarjyaṃ ca kaṇā tulyaṃ meṣīkṣīreṇa peṣayet | [RRĀ, V.kh., 19 62.2]
asya piṇḍasya pādāṃśaṃ śuddhahiṃgu niyojayet | [RRĀ, V.kh., 19 63.1]
tatsarvaṃ pūrvavadbaddhaṃ carmaṇā divasatrayam | [RRĀ, V.kh., 19 63.2]
nirvāte lambitaṃ rakṣet hiṃgu syācchuddhahiṃguvat | [RRĀ, V.kh., 19 64]
palaikaikaṃ guḍaṃ śuṇṭhī dvikaṃ ṭaṃkaṇaguggulum | [RRĀ, V.kh., 19 65.1]
eraṇḍabījamajjā ca tuṣavarjyaṃ paladvayam | [RRĀ, V.kh., 19 65.2]
nistvaṅmāṣā paladvaṃdvam ekīkṛtya prapeṣayet | [RRĀ, V.kh., 19 66.1]
trikarṣaṃ hiṅgu tanmadhye kṣiptvā toyena lolayet | [RRĀ, V.kh., 19 66.2]
tatsarvaṃ pūrvavadbaddhvā saptāhāddhiṅgutāṃ vrajet | [RRĀ, V.kh., 19 67]
dvipale śuddhahiṃgu syād eḍākṣīraṃ ca viṃśatiḥ | [RRĀ, V.kh., 19 68.1]
godhūmamāṣayoścūrṇaṃ pratyekaṃ tu catuṣpalam | [RRĀ, V.kh., 19 68.2]
alābupātramadhyasthaṃ tatsarvaṃ lolitaṃ kṣipet | [RRĀ, V.kh., 19 69.1]
chāyāśuṣkaṃ bhavettāvadyāvaddhiṃgu śubhaṃ bhavet | [RRĀ, V.kh., 19 69.2]
dhattūrabījacūrṇaṃ tu vajrīkṣīreṇa bhāvayet | [RRĀ, V.kh., 19 70.1]
śoṣyaṃ peṣyaṃ punarbhāvyam evaṃ gharme trisaptadhā | [RRĀ, V.kh., 19 70.2]
tadvāpyaṃ drutanāgasya daśamāṃśena dāpayet | [RRĀ, V.kh., 19 71.1]
ḍhālayetsnukpayomadhye tadvaṅgaṃ jāyate śubham | [RRĀ, V.kh., 19 71.2]
bhāvayed rajanīmadhye tadbaṃgaṃ jāyate śubham | [RRĀ, V.kh., 19 71.3]
bhāvayedrajanīcūrṇaṃ vajrīdugdhena saptadhā | [RRĀ, V.kh., 19 72.1]
tadvāpaṃ daśamāṃśena drute nāge pradāpayet | [RRĀ, V.kh., 19 72.2]
tadvāpaṃ drutanāgasya daśamāṃśena dāpayet | [RRĀ, V.kh., 19 73.1]
tat ḍhālyaṃ triphalākvāthe punastadvacca vāpayet | [RRĀ, V.kh., 19 73.2]
ṭaṃkaṇaṃ navasāraṃ ca dattvā secyaṃ nṛmūtrake | [RRĀ, V.kh., 19 74.1]
drāvitaṃ ca punarḍhālyaṃ nṛmūtre vaṅgatāṃ vrajet | [RRĀ, V.kh., 19 74.2]
tvagbījarahitaṃ ciṃcāphalaṃ kāṃjikasaṃyutam | [RRĀ, V.kh., 19 75.1]
paktvā kuryādvastrapūtaṃ jambīrāmlaṃ tu tatsamam | [RRĀ, V.kh., 19 75.2]
cāṅgerīmātuliṃgāmlair yathāprāptaṃ samāharet | [RRĀ, V.kh., 19 76.1]
vastrapūtaṃ tu tatsarvaṃ pacetpādāvaśeṣitam | [RRĀ, V.kh., 19 76.2]
saurāṣṭrī tutthakāsīsaṃ trikṣāraṃ paṭupañcakam | [RRĀ, V.kh., 19 77.1]
mūlasāraṃ ca tulyāṃśaṃ sarvaṃ cūrṇaṃ vinikṣipet | [RRĀ, V.kh., 19 77.2]
pūrvapakve tu pādāṃśaṃ punarmṛdvagninā pacet | [RRĀ, V.kh., 19 78.1]
ghanībhūtaṃ bhaved yāvaccaṭṭakenaiva cālayet | [RRĀ, V.kh., 19 78.2]
amlavetasamityetajjāyate śobhanaṃ param | [RRĀ, V.kh., 19 78.3]
triphalā bhṛṅgakoraṇṭabhallātakaravīrakam | [RRĀ, V.kh., 19 79.1]
bījāmrasamameteṣāṃ samāṃśaṃ bolakajjale | [RRĀ, V.kh., 19 79.2]
kṣiptvā mardyaṃ tāmrapātre pañcāhājjāyate maṣī | [RRĀ, V.kh., 19 80.1]
tālapattreṣu bhūrjeṣu likhyate paramaṃ dṛḍham | [RRĀ, V.kh., 19 80.2]
nārikelātphalarasaṃ grāhyaṃ bhāgacatuṣṭayam | [RRĀ, V.kh., 19 81.1]
tanmadhye ghṛtamekaṃ tu kṣiptvā bhāṇḍe vilolayet | [RRĀ, V.kh., 19 81.2]
śatāṃśena kṣipettasmin raktaśākinimūlakam | [RRĀ, V.kh., 19 82.1]
mṛdvagninā pacetkiṃcit tatsarvaṃ jāyate ghṛtam | [RRĀ, V.kh., 19 82.2]
ghṛtaṃ toyaṃ samaṃ kṛtvā viṃśatyaṃśena cunnakam | [RRĀ, V.kh., 19 83.1]
kṣiptvā sarvaṃ tu mṛdbhāṃḍe kṣaṇaṃ hastena mardayet | [RRĀ, V.kh., 19 83.2]
ghṛtaṃ tajjāyate sarvaṃ na cāgniṃ sahate kvacit | [RRĀ, V.kh., 19 83.3]
meṣīmedaḥ pañcapalaṃ tilatailaṃ ca tatsamam | [RRĀ, V.kh., 19 84.1]
pacenmṛdvagninā tāvadyāvatphenaṃ nivartate | [RRĀ, V.kh., 19 84.2]
dviniṣkaṃ kāṃjikaṃ tasmin kṣiptvā vastreṇa cālayet | [RRĀ, V.kh., 19 85.1]
pādāṃśaṃ ca ghṛtaṃ tasmin dadyātsarvaṃ ghṛtaṃ bhavet | [RRĀ, V.kh., 19 85.2]
tilatailaṃ vipacyādau yāvatphenaṃ nivartate | [RRĀ, V.kh., 19 86.1]
gugguluṃ nikṣipettasmin kiṃcidgaṃdhanivṛttaye | [RRĀ, V.kh., 19 86.2]
viṃśatyaṃśena toyasya kṣiptvā cunnaṃ vilolayet | [RRĀ, V.kh., 19 87.1]
jalatulyaṃ pūrvatailaṃ miśrayet tatsuśītalam | [RRĀ, V.kh., 19 87.2]
mardayenmṛṇmaye pātre hastena kṣaṇamātrakam | [RRĀ, V.kh., 19 88.1]
ghanībhūte ghṛtaṃ cārdhaṃ kṣiptvā sarvaṃ ghṛtaṃ bhavet | [RRĀ, V.kh., 19 88.2]
saṃchedya nimbavṛkṣaṃ tu hastaikaṃ rakṣayedadhaḥ | [RRĀ, V.kh., 19 89.1]
tasya mūrdhni bilaṃ kuryāttatraiva navaguggulum | [RRĀ, V.kh., 19 89.2]
pūrayettena kāṣṭhena bilaṃ ruddhvātha lepayet | [RRĀ, V.kh., 19 90.1]
saṃdhiṃ mṛllavaṇenaiva śuṣkaṃ gajapuṭe pacet | [RRĀ, V.kh., 19 90.2]
svabhāvaśītalaṃ grāhyaṃ tanmūlaṃ candanaṃ bhavet | [RRĀ, V.kh., 19 91]
palatrayaṃ paced bhaktaṃ samyagrājānnataṇḍulam | [RRĀ, V.kh., 19 92.1]
tad bhaktaṃ śītalaṃ kṛtvā gavāṃ kṣīraiḥ prayatnataḥ | [RRĀ, V.kh., 19 92.2]
niṣkamātraṃ ca karpūraṃ kṣiptvā tasmiṃśca peṣayet | [RRĀ, V.kh., 19 93.1]
śuṣkasya vaṃśanālasya sthūlasya tena codaram | [RRĀ, V.kh., 19 93.2]
lepyamaṅgulamānena chāyāśuṣkaṃ ca kārayet | [RRĀ, V.kh., 19 94.1]
chittvātha kadalīpuṣpaṃ tanniryāsena pūrayet | [RRĀ, V.kh., 19 94.2]
vaṃśanālaṃ punarvastrakhaṇḍe ruddhvā ca tanmukham | [RRĀ, V.kh., 19 95.1]
ātape tridinaṃ śoṣyaṃ bhūgarte nikhanettataḥ | [RRĀ, V.kh., 19 95.2]
trisaptāhāt samuddhṛtya śoṣayitvā samāharet | [RRĀ, V.kh., 19 96.1]
karpūraṃ tasya garbhasthaṃ rakṣetkarpūrabhājane | [RRĀ, V.kh., 19 96.2]
karpūraṃ jāyate divyaṃ yathā bījaṃ na saṃśayaḥ | [RRĀ, V.kh., 19 96.3]
panasasyārdhaṃ pakvasya bījānyekasya khaṇḍayet | [RRĀ, V.kh., 19 97.1]
navabhāṇḍe vinikṣipya niṣkaṃ śuṇṭhī palaṃ tathā | [RRĀ, V.kh., 19 97.2]
cūrṇayitvā kṣipettasmin tatsarvaṃ dravatāṃ vrajet | [RRĀ, V.kh., 19 98.1]
tena ghṛṣṭvā kṣipettasmin caturniṣkaṃ ca candanam | [RRĀ, V.kh., 19 98.2]
mṛdvagnau pācayettāvadyāvad āraktatāṃ gatam | [RRĀ, V.kh., 19 99.1]
tacchītalaṃ kācapātre kṣiptvā tasyopari kṣipet | [RRĀ, V.kh., 19 99.2]
campakaṃ ketakīmallījātīpuṣpāṇi tatpunaḥ | [RRĀ, V.kh., 19 100.1]
dinaṃ śubhrapaṭe baddhvā mukhaṃ tasyaiva rakṣayet | [RRĀ, V.kh., 19 100.2]
tataḥ puṣpāṇi saṃtyaktvā kastūrīṃ māṣamātrakām | [RRĀ, V.kh., 19 101.1]
māṣaikaṃ śuddhakarpūre tasminneva vinikṣipet | [RRĀ, V.kh., 19 101.2]
nikṣipedviṃśadaṃśena samyagjāvādikāmapi | [RRĀ, V.kh., 19 102.1]
tatsarvaṃ mathitaṃ pūrvaṃ samyagjāvādibhājane | [RRĀ, V.kh., 19 102.2]
veṣṭayenmallikāpuṣpaistadbhāṃḍaṃ divasatrayam | [RRĀ, V.kh., 19 103.1]
samyagbhavati jāvādi varṇaiḥ parimalairapi | [RRĀ, V.kh., 19 103.2]
madhūkatailaṃ tailaṃ vā tilotthaṃ palapañcakam | [RRĀ, V.kh., 19 104.1]
muṇḍīdrāvaṃ daśapalaṃ sarvamekatra yojayet | [RRĀ, V.kh., 19 104.2]
mallikā mālatī jātī ketakī śatapattrikā | [RRĀ, V.kh., 19 105.1]
anyāni ca sugandhīni puṣpāṇi tatra nikṣipet | [RRĀ, V.kh., 19 105.2]
dinaikaṃ mudritaṃ rakṣet puṣpaṃ niṣpīḍya saṃtyajet | [RRĀ, V.kh., 19 106.1]
sikthakaṃ viṃśatirniṣkān kṣiptvā tasminpacecchanaiḥ | [RRĀ, V.kh., 19 106.2]
yāvattailāvaśeṣaṃ syāt karpūraṃ cārdhaniṣkakam | [RRĀ, V.kh., 19 107.1]
niṣkaṃ mārjārajāvādiṃ kṣiptvā tadavatārayet | [RRĀ, V.kh., 19 107.2]
anyapātre vinikṣipya śītalaṃ tatpunaḥ pacet | [RRĀ, V.kh., 19 108.1]
kṣaṇamātrāttaduttārya kṣipejjāvādi bhājane | [RRĀ, V.kh., 19 108.2]
sāndraṃ bhavati tatsarvaṃ yathā bījaṃ na saṃśayaḥ | [RRĀ, V.kh., 19 109.1]
puṣpāṇi bakulasyaiva ratnamālāṃ samaṃ samam | [RRĀ, V.kh., 19 109.2]
taccūrṇamikṣudaṇḍasya kṛtanālasya codare | [RRĀ, V.kh., 19 110.1]
kṣiptvā tasya mukhaṃ ruddhvā tanmajjābhirmṛdā punaḥ | [RRĀ, V.kh., 19 110.2]
puṭet tṛṇāgninā tāvadyāvadgaṃdho na dahyate | [RRĀ, V.kh., 19 111.1]
dravanti tāni puṣpāṇi mukhaṃ bhittvā dravaṃ haret | [RRĀ, V.kh., 19 111.2]
kastūrīcarma nirlomaṃ mustātulyaṃ vicūrṇayet | [RRĀ, V.kh., 19 112.1]
cūrṇasya daśamāṃśena samyak kastūrikāṃ kṣipet | [RRĀ, V.kh., 19 112.2]
pūrvadrāveṇa tatsarvaṃ peṣitaṃ golakīkṛtam | [RRĀ, V.kh., 19 113.1]
kastūrīmadanākārā kiṃcitkāryā prayatnataḥ | [RRĀ, V.kh., 19 113.2]
tatsarvaṃ chāyayā śoṣyaṃ madanā rakṣayetpṛthak | [RRĀ, V.kh., 19 114.1]
guṭikāḥ khaṇḍaśaḥ kṛtvā madanaiḥ saha miśrayet | [RRĀ, V.kh., 19 114.2]
kastūrīcarmaṇā baddhvā samyaṅ mṛgamado bhavet | [RRĀ, V.kh., 19 114.3]
nārikelakapālaṃ vā ghṛṣṭaṃ vā nimbakāṣṭhakam | [RRĀ, V.kh., 19 115.1]
yatkiṃcicchubhrakāṣṭhaṃ vā toyena saha kārayet | [RRĀ, V.kh., 19 115.2]
tatpādaṃ rajanī cātha tasminmadhye vinikṣipet | [RRĀ, V.kh., 19 116.1]
gairikaṃ vā rajanyardhaṃ tatsarvaṃ kuṃkumaṃ bhavet | [RRĀ, V.kh., 19 116.2]
pālāśapuṣpajaṃ kvāthaṃ gharme dhāryaṃ tu kharpare | [RRĀ, V.kh., 19 117.1]
viṃśatyaṃśaṃ kṣipettasmin peṣitaṃ śubhrataṇḍulam | [RRĀ, V.kh., 19 117.2]
taṇḍulārdhaṃ tathā cunnaṃ sarvaṃ kāṣṭhena lolayet | [RRĀ, V.kh., 19 118.1]
ghanībhūtaṃ bhavedyāvattāvad gharme pracālayet | [RRĀ, V.kh., 19 118.2]
tatastenaiva vaṭikāḥ kṛtvā syuḥ kuṅkumopamāḥ | [RRĀ, V.kh., 19 118.3]
pālāśapuṣpapādāṃśaṃ samyakśubhraṃ ca taṇḍulam | [RRĀ, V.kh., 19 119.1]
piṣṭvātha vaṭikāḥ kāryā śoṣyāḥ syuḥ kuṃkumopamāḥ | [RRĀ, V.kh., 19 119.2]
kramāt taraguṇaṃ kuryātkastūrī śaśikuṅkumam | [RRĀ, V.kh., 19 120.1]
nakhamāṃsī sarjarasamustā kṛṣṇāguruḥ sitā | [RRĀ, V.kh., 19 120.2]
candanaṃ ca daśaitāni cūrṇitāni vimiśrayet | [RRĀ, V.kh., 19 121.1]
cūrṇatulyairguggulubhiḥ sarvamekatra kuṭṭayet | [RRĀ, V.kh., 19 121.2]
stokaṃ stokaṃ kṣipettailaṃ śilāyāṃ lohamuṣṭinā | [RRĀ, V.kh., 19 122.1]
dinamekaṃ prayatnena vartikāṃ tena kārayet | [RRĀ, V.kh., 19 122.2]
tadagrajvalitaṃ kuryājjvālāṃ nivārya tatkṣaṇāt | [RRĀ, V.kh., 19 123.1]
devānāṃ divyadhūpo'yaṃ mantrāṇāṃ sādhane hitaḥ | [RRĀ, V.kh., 19 123.2]
pāṣāṇabhedacūrṇaṃ tu gugguluṃ ca palaṃ palam | [RRĀ, V.kh., 19 124.1]
māṃsī mustā nakhaṃ bolacandanāguruvālakam | [RRĀ, V.kh., 19 124.2]
lākṣāguḍaṃ sarjarasaṃ sitākarpūrasaṃyutam | [RRĀ, V.kh., 19 125.1]
prati niṣkadvayaṃ cūrṇya kastūrī kuṃkumaṃ tathā | [RRĀ, V.kh., 19 125.2]
māṣaikaikaṃ kṣipettasmin sarvaṃ kuṭyād ulūkhale | [RRĀ, V.kh., 19 126.1]
tilatailaṃ kṣipet kiṃcil lohadaṇḍena tad dṛḍham | [RRĀ, V.kh., 19 126.2]
yāmaikaṃ kuṭṭayetsiddho divyo dhūpaḥ śivoditaḥ | [RRĀ, V.kh., 19 127.1]
devādevākaro deyaḥ pūrvavadvartakīkṛtaḥ | [RRĀ, V.kh., 19 127.2]
sarvasaubhāgyajanakaḥ sarvamantro'ghanāyakaḥ | [RRĀ, V.kh., 19 127.3]
vajrīkṣīreṇa saṃyuktaṃ śuddhaṃ vastraṃ punaḥ punaḥ | [RRĀ, V.kh., 19 128.1]
ātape śoṣitaṃ kuryādityevaṃ dinasaptakam | [RRĀ, V.kh., 19 128.2]
jātīpuṣpapalaikaṃ tu niṣkaṃ cūrṇitaṭaṃkaṇam | [RRĀ, V.kh., 19 129.1]
kṣaudraṃ niṣkatrayaṃ yojyaṃ sarvamekatra lolayet | [RRĀ, V.kh., 19 129.2]
mṛtpātre dhārayed gharme ramye vā kācabhājane | [RRĀ, V.kh., 19 130.1]
ācchādayettu vastreṇa jalasiktena tatkṣaṇāt | [RRĀ, V.kh., 19 130.2]
dravanti tāni puṣpāṇi yuñjyādyogeṣu taddravam | [RRĀ, V.kh., 19 131.1]
anenaiva prakāreṇa puṣpāṇāṃ ca pṛthak pṛthak | [RRĀ, V.kh., 19 131.2]
drutiḥ kāryā sugandhānāṃ gaṃdhavādeṣu yojayet | [RRĀ, V.kh., 19 131.3]
mandāramūlamārdrāyāṃ bharaṇyāṃ vā kuśodbhavam | [RRĀ, V.kh., 19 132.1]
ūrdhvaṃ saṃgrāhya yatnena dhavamālye vinikṣipet | [RRĀ, V.kh., 19 132.2]
pravātātimukhaṃ yattu tatkāṣṭhaṃ tu samāharet | [RRĀ, V.kh., 19 133.1]
dhānyasya rāśigaṃ kuryāddhānyavṛddhikaraṃ param | [RRĀ, V.kh., 19 133.2]
kṛkalāsasya vāmākṣi hemnāveṣṭyābhimantritam | [RRĀ, V.kh., 19 134.1]
dhānyarāśau vinikṣipya dhānyavṛddhikaraṃ param | [RRĀ, V.kh., 19 134.2]
tasyaiva dakṣiṇaṃ netraṃ hemnāveṣṭya tataḥ kṣipet | [RRĀ, V.kh., 19 135.1]
yasminkasminbhave dravye dhānye vā vṛddhikārakam | [RRĀ, V.kh., 19 135.2]
kṛṣṇacitrakamūlaṃ tu kṣiptaṃ yasmin suvastuni | [RRĀ, V.kh., 19 136.1]
tatsarvaṃ cākṣayaṃ nityaṃ vyayīkṛtya na kṣīyate | [RRĀ, V.kh., 19 136.2]
dhanaṃ dhānyaṃ ghṛtaṃ tailaṃ suvarṇaṃ navaratnakam | [RRĀ, V.kh., 19 137.1]
yatkiṃcid dravyajātaṃ tadakṣayyaṃ tiṣṭhati dhruvam | [RRĀ, V.kh., 19 137.2]
mūlaṃ suśvetaguṃjāyā jalamadhye vinikṣipet | [RRĀ, V.kh., 19 138.1]
tanmūlaṃ dhānyarāśau ca kṣiptvā mantravidhānataḥ | [RRĀ, V.kh., 19 138.2]
taddhānyaṃ vardhate nityaṃ bhakṣyamāṇaṃ sahasraśaḥ | [RRĀ, V.kh., 19 139.1]
mantrakhaṇḍe yathā proktaṃ guñjāmūlasya sādhanam | [RRĀ, V.kh., 19 139.2]
tathaivātra prakartavyaṃ siddhirbhavati nānyathā | [RRĀ, V.kh., 19 139.3]
ādau sarvadiśāntareṣu gamanaṃ kṛtvā guroḥ saṃmukhāt prāptaṃ bhaktibalena yuktividhinā sārātisāraṃ mahat | [RRĀ, V.kh., 19 140.1]
tatsarvaṃ dhanavardhanaṃ nigaditaṃ bhūyiṣṭhamadhvāṃ kvacid bhūpānāṃ viduṣāṃ mahāmatimatāṃ vidvān bhavet pālanaiḥ | [RRĀ, V.kh., 19 140.2]
{RRĀ, V.kh., 20}
sāṅgopāṅgam anekayoganicayaṃ sāraṃ varaṃ coddhṛtaṃ yuktaṃ pāradabandhanaṃ mṛduhaṭhāt dṛṣṭaṃ paraṃ yanmayā | [RRĀ, V.kh., 20 1.1]
tatsarvaṃ sugamaṃ pravacmi sahasā siddhānanādāgataṃ pratyakṣānubhavena vārtikagaṇaiḥ sāmrājyadaṃ vīkṣyatāt | [RRĀ, V.kh., 20 1.2]
śuddhapāradabhāgaikaṃ ṭaṅkaṇena samaṃ samam | [RRĀ, V.kh., 20 2.1]
mardayettriphalākvāthairnaramūtrairyutaistataḥ | [RRĀ, V.kh., 20 2.2]
karṣāṃśā gulikāḥ kṛtvā māṣacūrṇairjalānvitaiḥ | [RRĀ, V.kh., 20 3.1]
sūtādṛṣṭaguṇairliptvā chāyāśuṣkāṃ dhamed dṛḍham | [RRĀ, V.kh., 20 3.2]
koṣṭhīyantre vaṃkanāle kiṭṭaṃ bhittvā samāharet | [RRĀ, V.kh., 20 4.1]
raso'sau vartulākāraḥ ṣaṇḍabaddho bhavatyalam | [RRĀ, V.kh., 20 4.2]
āraṇyamallikādrāvairmūṣāṃ kanyādravaiśca vā | [RRĀ, V.kh., 20 5.1]
dravairhariṇakhuryā vā naramūtrayutaṃ rasam | [RRĀ, V.kh., 20 5.2]
tridinaṃ mardayetkhalve mūtraṃ dattvā punaḥ punaḥ | [RRĀ, V.kh., 20 6.1]
tadvaṭīṃ māṣapiṣṭena liptvā dhāmyaṃ ca pūrvavat | [RRĀ, V.kh., 20 6.2]
tadvatsūto bhavedbaddhastacchodhyaṃ kācaṭaṃkaṇaiḥ | [RRĀ, V.kh., 20 7]
markaṭīmūlajadrāvaiḥ pāradaṃ mardayeddinam | [RRĀ, V.kh., 20 8.1]
markaṭīmūlaje piṇḍe kṣipettanmarditaṃ rasam | [RRĀ, V.kh., 20 8.2]
tatpiṇḍe vajramūṣāyāṃ ruddhvā tīvrāgninā dhamet | [RRĀ, V.kh., 20 9.1]
jāyate khoṭabaddho'yaṃ sarvakāryakarakṣamaḥ | [RRĀ, V.kh., 20 9.2]
arkamūlaṃ ravikṣīraiḥ piṣṭvā mūṣāṃ ghanaṃ kṣipet | [RRĀ, V.kh., 20 10.1]
tanmadhye jāritaṃ sūtaṃ kṣiptvā ruddhvātha rodhayet | [RRĀ, V.kh., 20 10.2]
mṛṇmaye saṃpuṭe taṃ ca nirundhyāllohasaṃpuṭe | [RRĀ, V.kh., 20 11.1]
tato gajapuṭe pacyāt pārado bandhamāpnuyāt | [RRĀ, V.kh., 20 11.2]
jalakumbhyā dravaiḥ sūtaṃ mardayeddivasatrayam | [RRĀ, V.kh., 20 12.1]
jalakumbhyā dalairmūṣāṃ kṛtvā tatra kṣipettu tat | [RRĀ, V.kh., 20 12.2]
ruddhvā tāṃ vajramūṣāyāṃ chāyāśuṣkāṃ puṭellaghu | [RRĀ, V.kh., 20 13.1]
utpalaikaikavṛddhyā tu viṃśadvāraṃ puṭaiḥ pacet | [RRĀ, V.kh., 20 13.2]
tato gajapuṭaṃ deyaṃ samyagbaddho bhavedrasaḥ | [RRĀ, V.kh., 20 14]
ekavīrādravairmardyaṃ tridinaṃ śuddhapāradam | [RRĀ, V.kh., 20 15.1]
ekavīrākandakalkairvajramūṣāṃ pralepayet | [RRĀ, V.kh., 20 15.2]
tasyāṃ pūrvarasaṃ ruddhvā dhmāte baddho bhavedrasaḥ | [RRĀ, V.kh., 20 15.3]
āraktakṣīrakaṃdotthadravaistrīn stanyasaṃyutaiḥ | [RRĀ, V.kh., 20 16.1]
tridinaṃ pāradaṃ mardyaṃ vajrakaṃdadravais tryaham | [RRĀ, V.kh., 20 16.2]
kṣīrakaṃdasya kalkena vajramūṣāṃ pralepayet | [RRĀ, V.kh., 20 17.1]
tatra pūrvarasaṃ ruddhvā dhmāte baddho bhavedrasaḥ | [RRĀ, V.kh., 20 17.2]
kṛtvā tāmramayaṃ cakraṃ vistīrṇaṃ caturaṅgulam | [RRĀ, V.kh., 20 18.1]
unnataṃ cāṅgulīkaṃ tu sudṛḍhaṃ vartulaṃ samam | [RRĀ, V.kh., 20 18.2]
gaṃdhakaṃ pāradaṃ tutthaṃ kuryātkhalvena kajjalīm | [RRĀ, V.kh., 20 19.1]
tatkajjalaṃ tāmratulyaṃ mūṣāmadhye vinikṣipet | [RRĀ, V.kh., 20 19.2]
taṃ cakraṃ mūṣikāvaktre dattvā ruddhvātha śoṣayet | [RRĀ, V.kh., 20 20.1]
taṃ paceddhaṇḍikāyaṃtre dviyāmaṃ laghuvahninā | [RRĀ, V.kh., 20 20.2]
uddhṛtya grāhayeccakrādrasarājaṃ punaḥ punaḥ | [RRĀ, V.kh., 20 21.1]
tattulyaṃ ṭaṃkaṇaṃ kācamūrdhvādhastasya dāpayet | [RRĀ, V.kh., 20 21.2]
aṃdhamūṣāgataṃ dhāmyamevaṃ vāratraye kṛte | [RRĀ, V.kh., 20 22.1]
rasendro jāyate baddho hyakṣīṇo nātra saṃśayaḥ | [RRĀ, V.kh., 20 22.2]
śuddhasūtaṃ samaṃ gaṃdhaṃ dvābhyāṃ tulyaṃ ca tālakam | [RRĀ, V.kh., 20 23.1]
mardyamunmattakadrāvaiḥ khalve yāmacatuṣṭayam | [RRĀ, V.kh., 20 23.2]
pātayetpātanāyaṃtre dinaikaṃ mandavahninā | [RRĀ, V.kh., 20 24.1]
ūrdhvalagnamadhaḥsthaṃ ca tatsarvaṃ tu samāharet | [RRĀ, V.kh., 20 24.2]
mardyam unmattakadrāvair dṛḍhaṃ yāmacatuṣṭayam | [RRĀ, V.kh., 20 25.1]
tadgolaṃ pūrvavatpācyaṃ punarādāya mardayet | [RRĀ, V.kh., 20 25.2]
punaḥ pācyaṃ punarmardyam ūrdhvādhaḥsthaṃ prayatnataḥ | [RRĀ, V.kh., 20 26.1]
sarvaṃ yāvadadho bhāṇḍe tiṣṭhate tāvatāvadhiḥ | [RRĀ, V.kh., 20 26.2]
tatsarvaṃ pūrvavanmardyaṃ golaṃ kṛtvātha śoṣayet | [RRĀ, V.kh., 20 27.1]
samyak saṃpeṣayedamlairnalikaṃ kuṣṭhameva ca | [RRĀ, V.kh., 20 27.2]
pītāñjanaṃ vā peṣyaṃ ca tena golaṃ pralepayet | [RRĀ, V.kh., 20 28.1]
vajramūṣodare cātha tena kalkena lepya vai | [RRĀ, V.kh., 20 28.2]
golakaṃ tāpayettatra vaṃkanālena taṃ dhaman | [RRĀ, V.kh., 20 29.1]
khoṭabaddho bhavetsākṣāt tīvradhāmānalena tu | [RRĀ, V.kh., 20 29.2]
palaṃ sūtaṃ palaṃ nāgaṃ dvābhyāṃ tulyā manaḥśilā | [RRĀ, V.kh., 20 30.1]
pūrvavatkramayogena khoṭabaddho bhavedrasaḥ | [RRĀ, V.kh., 20 30.2]
nāgaṃ tāraṃ samaṃ drāvyaṃ taccūrṇaṃ palamātrakam | [RRĀ, V.kh., 20 31.1]
śuddhasūtaṃ palaikaṃ ca sarvatulyā manaḥśilā | [RRĀ, V.kh., 20 31.2]
pūrvavatkramayogena khoṭabaddho bhavedrasaḥ | [RRĀ, V.kh., 20 31.3]
palaṃ sūtaṃ palaṃ tāraṃ piṣṭamamlena kenacit | [RRĀ, V.kh., 20 32.1]
dvābhyāṃ tulyā śilā yojyā pūrvayogena pācayet | [RRĀ, V.kh., 20 32.2]
tāravat svarṇapiṣṭīṃ ca gaṃdhakena ca pūrvavat | [RRĀ, V.kh., 20 33]
kṛṣṇābhrakasya satvaṃ ca tīkṣṇaṃ kāṃtaṃ ca hāṭakam | [RRĀ, V.kh., 20 34.1]
śulbaṃ tāraṃ ca mākṣīkaṃ samaṃ sūkṣmaṃ vicūrṇayet | [RRĀ, V.kh., 20 34.2]
vajramūṣāgataṃ ruddhvā dhmāte khoṭaṃ bhavettu tat | [RRĀ, V.kh., 20 34.3]
śvetābhrakasya satvaṃ ca tāraṃ tīkṣṇaṃ ca mākṣikam | [RRĀ, V.kh., 20 35.1]
samaṃ cūrṇya kṛtaṃ khoṭaṃ khoṭāṃśaṃ śuddhasūtakam | [RRĀ, V.kh., 20 35.2]
haritālaṃ dvayostulyaṃ sūkṣmaṃ mardyaṃ ca pūrvavat | [RRĀ, V.kh., 20 36.1]
mahadagnigataṃ dhmātaṃ khoṭaṃ bhavati tadrasam | [RRĀ, V.kh., 20 36.2]
pāradaṃ gaṃdhakaṃ tulyaṃ mardyaṃ kanyādravairdinam | [RRĀ, V.kh., 20 37.1]
tadgolaṃ dviguṇaṃ gaṃdhaṃ dattvā mūṣādharottaram | [RRĀ, V.kh., 20 37.2]
ruddhvā saṃdhiṃ viśoṣyātha koṣṭhīyantre dṛḍhaṃ dhaman | [RRĀ, V.kh., 20 38.1]
tatsūtaṃ jāyate khoṭaṃ gandhabaddhamidaṃ bhavet | [RRĀ, V.kh., 20 38.2]
pañcāṅgaṃ rājavṛkṣasya kvāthamaṣṭāvaśeṣitam | [RRĀ, V.kh., 20 39.1]
taddravaṃ tu rase kṣiptvā pācyaṃ yāmadvayaṃ śubham | [RRĀ, V.kh., 20 39.2]
covābaddho bhavatyeṣa khoṭo vai sarvakāryakṛt | [RRĀ, V.kh., 20 40]
candravallyā dravairmardyaṃ tridinaṃ śuddhapāradam | [RRĀ, V.kh., 20 41.1]
ṭaṃkaṇena tu saṃyojya vaṭikāṃ kārayed budhaḥ | [RRĀ, V.kh., 20 41.2]
koṣṭhayantragataṃ dhmātaṃ khoṭabaddho bhavedrasaḥ | [RRĀ, V.kh., 20 41.3]
bhallātakānāṃ tailāntaḥ palamekaṃ kṣipedrasam | [RRĀ, V.kh., 20 42.1]
yāvattailaṃ pacettāvad ravikṣīraṃ kṣipan kṣipan | [RRĀ, V.kh., 20 42.2]
ghaṭṭayellohadaṇḍena khoṭabaddho bhavedrasaḥ | [RRĀ, V.kh., 20 43]
dravaiḥ samūlakārpāsyāstridinaṃ mardayetsamam | [RRĀ, V.kh., 20 44.1]
ṭaṃkaṇena pādāṃśena vaṭikāḥ kārayellaghu | [RRĀ, V.kh., 20 44.2]
valmīkamṛttikāmāṣagodhūmānāṃ ca cūrṇakam | [RRĀ, V.kh., 20 45.1]
samaṃ mardyodakenaiva mūṣāṃ tenaiva kārayet | [RRĀ, V.kh., 20 45.2]
tadantarmarditaṃ sūtaṃ vaṭīṃ kṣiptvā dhamed dṛḍham | [RRĀ, V.kh., 20 46.1]
khoṭabaddho bhavetso'pi aṃdhamūṣāgato rasaḥ | [RRĀ, V.kh., 20 46.2]
rasaṃ pañcaguṇaṃ caiva dviguṇaṃ śvetaṭaṃkaṇam | [RRĀ, V.kh., 20 47.1]
śvetavātāritailānāṃ majjāmaśvasya komalā | [RRĀ, V.kh., 20 47.2]
tridinaṃ mardayetkhalve naramūtreṇa sādhakaḥ | [RRĀ, V.kh., 20 48.1]
tato godhūmacūrṇaṃ tu kṣiptvā kuryādvaṭīḥ śubhāḥ | [RRĀ, V.kh., 20 48.2]
viśoṣyātha dhametpaścāt kācaṭaṃkaṇayogataḥ | [RRĀ, V.kh., 20 49.1]
khoṭabaddho bhavetsūtastejasvī sarvakāryakṛt | [RRĀ, V.kh., 20 49.2]
karkoṭī lāṅgalīkaṃdadravairmardyaṃ dinatrayam | [RRĀ, V.kh., 20 50.1]
vaṃdhyākarkoṭakīkaṃde taṃ rasaṃ tu niveśayet | [RRĀ, V.kh., 20 50.2]
kaṃdabāhye mṛdā lepyaṃ sarvato'ṅgulamātrakam | [RRĀ, V.kh., 20 51.1]
śuṣkaṃ tuṣapuṭe pacyāt tridinaṃ parivartayan | [RRĀ, V.kh., 20 51.2]
samuddhṛtya punarmardyaṃ pūrvakaṃdadravais tryaham | [RRĀ, V.kh., 20 52.1]
pūrvavatpuṭapākena pārado jāyate mṛtaḥ | [RRĀ, V.kh., 20 52.2]
haṃsapādyā dravairmardyaṃ saptāhaṃ śuddhapāradam | [RRĀ, V.kh., 20 53.1]
kṣīrakaṃdodarāntarvai kṣiptvā kaṃdaṃ mṛdā lipet | [RRĀ, V.kh., 20 53.2]
karīṣāgnau dinaṃ pacyātpūrvavanmardayetpunaḥ | [RRĀ, V.kh., 20 54.1]
kaṃde kṣiptvā pacettadvattato mardyaṃ ca pūrvavat | [RRĀ, V.kh., 20 54.2]
kṣīrakaṃdodare ruddhvā mṛdā liptaṃ ca śoṣayet | [RRĀ, V.kh., 20 55.1]
samyaggajapuṭe pacyāt mṛto bhavati niścitam | [RRĀ, V.kh., 20 55.2]
haṃsapādīkṣīrakaṃdadravairmardyaṃ dinatrayam | [RRĀ, V.kh., 20 56.1]
rasaṃ tatkrauñcapādāntaḥ kṣiptvā pādaṃ mṛdā lipet | [RRĀ, V.kh., 20 56.2]
karīṣāgnau dinaṃ pacyānmardyāt pūrvadravais tryaham | [RRĀ, V.kh., 20 57.1]
dinaṃ tadvatpuṭe pacyātpunarmardyaṃ ca pācayet | [RRĀ, V.kh., 20 57.2]
jāyate bhasmasūto'yaṃ sarvakāryakarakṣamaḥ | [RRĀ, V.kh., 20 57.3]
uktānāṃ khoṭabaddhānāṃ mukhaṃ kuryāttaducyate | [RRĀ, V.kh., 20 58.1]
vacā caṇḍālinīkaṃdaṃ brahmadaṇḍīyamūlakam | [RRĀ, V.kh., 20 58.2]
gaṃdhakaṃ ṭaṃkaṇaṃ tulyaṃ bhānudugdhena peṣayet | [RRĀ, V.kh., 20 59.1]
caṇamātrāṃ vaṭīṃ kṛtvā pūrvasūte drute kṣipet | [RRĀ, V.kh., 20 59.2]
ekām ekāṃ dhamanneva vaṭikāsaptakaṃ kramāt | [RRĀ, V.kh., 20 60.1]
grasate sarvalohāni yatheṣṭāni na saṃśayaḥ | [RRĀ, V.kh., 20 60.2]
grāso deyo yathāśaktyā pūrvavanmārayetpunaḥ | [RRĀ, V.kh., 20 61.1]
mukhaṃ baddhvā niyuñjīta tāre tāmre bhujaṃgame | [RRĀ, V.kh., 20 61.2]
tatsarvaṃ jāyate svarṇaṃ vedho daśaguṇo mataḥ | [RRĀ, V.kh., 20 62.1]
siddhayogaḥ samākhyātaḥ samyagdṛṣṭvā gurormukhāt | [RRĀ, V.kh., 20 62.2]
sūtābhraṃ gaṃdhakaṃ śuddhaṃ tṛṇajyotoyamūlakam | [RRĀ, V.kh., 20 63.1]
tatsarvaṃ mātuliṃgāmlair dinam ekaṃ samaṃ samam | [RRĀ, V.kh., 20 63.2]
śuddhāni tāmrapatrāṇi tena kalkena lepayet | [RRĀ, V.kh., 20 64.1]
ruddhvā gajapuṭe pacyātpunarutthāpya lepayet | [RRĀ, V.kh., 20 64.2]
evaṃ puṭatraye pakvaṃ tattāmraṃ kāṃcanaṃ bhavet | [RRĀ, V.kh., 20 65]
raktasnuhīpayobhiśca tāmrapatrāṇi lepayet | [RRĀ, V.kh., 20 66.1]
kārayedagnitaptāni tasmin kṣīre niṣecayet | [RRĀ, V.kh., 20 66.2]
ityevaṃ saptadhā kuryāllepatāpaniṣecanam | [RRĀ, V.kh., 20 67.1]
samāvartya tu tattāmraṃ divyaṃ bhavati kāṃcanam | [RRĀ, V.kh., 20 67.2]
rasakaṃ daradaṃ gaṃdhaṃ gaganaṃ kunaṭī samam | [RRĀ, V.kh., 20 68.1]
āraktasnukpayobhistanmardayeddivasatrayam | [RRĀ, V.kh., 20 68.2]
tena vedhyaṃ drutaṃ tāmraṃ nāgaṃ vā tārameva vā | [RRĀ, V.kh., 20 69.1]
sahasrāṃśena taddivyaṃ suvarṇaṃ jāyate dhruvam | [RRĀ, V.kh., 20 69.2]
raktasnuhībhavaiḥ kṣīrai rajanīṃ mardayet tryaham | [RRĀ, V.kh., 20 70.1]
tena nāgasya patrāṇi praliptāni puṭe pacet | [RRĀ, V.kh., 20 70.2]
punarlepyaṃ punaḥ pācyaṃ saptadhā kāṃcanaṃ bhavet | [RRĀ, V.kh., 20 70.3]
padminīpatrapuṣpābhā vijñeyā sthalapadminī | [RRĀ, V.kh., 20 71.1]
bhaṅge raktaṃ sravetkṣīraṃ jñātvā tāmuddharettataḥ | [RRĀ, V.kh., 20 71.2]
pāradaṃ gaṃdhakaṃ tālaṃ māhiṣī kunaṭī samam | [RRĀ, V.kh., 20 72.1]
pūrvoktapadminīyuktaṃ mardayeddinasaptakam | [RRĀ, V.kh., 20 72.2]
tena śulbaṃ bhavetsvarṇaṃ sahasrāṃśena vedhitam | [RRĀ, V.kh., 20 72.3]
nāgaṃ baṃgaṃ tīkṣṇasāraṃ tāraṃ ca kramaśa uttaram | [RRĀ, V.kh., 20 73.1]
pañcānāṃ tu samaṃ tāmraṃ sarvaṃ mūṣāgataṃ dhamet | [RRĀ, V.kh., 20 73.2]
prakaṭaṃ vaṃkanālena yāvattārāvaśeṣitam | [RRĀ, V.kh., 20 74.1]
tattāraṃ padmarāgābhaṃ jāyate drāvayetpunaḥ | [RRĀ, V.kh., 20 74.2]
vedhyaṃ rasakasatvena pañcamāṃśena yatnataḥ | [RRĀ, V.kh., 20 75.1]
tad bhavetkāṃcanaṃ divyaṃ siddhayoga udāhṛtaḥ | [RRĀ, V.kh., 20 75.2]
raktacitrakapañcāṅgaṃ chāyāśuṣkaṃ vicūrṇayet | [RRĀ, V.kh., 20 76.1]
tadvāpaṃ drutabaṃgasya ruddhvā ruddhvā trivārakam | [RRĀ, V.kh., 20 76.2]
deyaṃ tajjāyate tāraṃ śaṃkhakundendusannibham | [RRĀ, V.kh., 20 77]
raktacitrakamūlaṃ tu kāṃjikaṃ śuddhapāradam | [RRĀ, V.kh., 20 78.1]
kaṅguṇītailasaṃyuktaṃ sarvaṃ kalkaṃ pralepayet | [RRĀ, V.kh., 20 78.2]
tāmrapatrāṇi taptāni tasmin siñcettrisaptadhā | [RRĀ, V.kh., 20 79.1]
etattāmraṃ dviṣaḍbhāgaṃ tāraṃ ṣoḍaśabhāgakam | [RRĀ, V.kh., 20 79.2]
ekīkṛtya samāvartya tena patrāṇi kārayet | [RRĀ, V.kh., 20 80.1]
raktacitrakamūlāni bhallātatailapeṣitam | [RRĀ, V.kh., 20 80.2]
anena pūrvapatrāṇi praliptāni puṭe pacet | [RRĀ, V.kh., 20 81.1]
evaṃ trisaptadhā kuryād divyaṃ bhavati kāñcanam | [RRĀ, V.kh., 20 81.2]
nāginīkandasūtendraraktacitrakamūlakam | [RRĀ, V.kh., 20 82.1]
piṣṭvā tenaiva patrāṇi pūrvoktāni pralepayet | [RRĀ, V.kh., 20 82.2]
tadvatpacyātpuṭairevaṃ divyaṃ bhavati kāṃcanam | [RRĀ, V.kh., 20 82.3]
jyotiṣmatībhavaistailaistāmrakumbhaṃ prapūrayet | [RRĀ, V.kh., 20 83.1]
mukhaṃ ruddhvā kṣipedbhūmau pṛṣṭhe tuṣapuṭaṃ sadā | [RRĀ, V.kh., 20 83.2]
evaṃ ṣaṇmāsaparyantaṃ puṭayeduddharet kramāt | [RRĀ, V.kh., 20 84.1]
bahistuṣapuṭe pacyāttridinaṃ taddivaniśam | [RRĀ, V.kh., 20 84.2]
tattāmraṃ hāṭakaṃ tulyaṃ samāvartaṃ tu kārayet | [RRĀ, V.kh., 20 85.1]
kṣipte jyotiṣmatītaile sarvaṃ bhavati kāṃcanam | [RRĀ, V.kh., 20 85.2]
kṣīrakandabhave kṣīre taptaṃ tāmraṃ niṣecayet | [RRĀ, V.kh., 20 86.1]
śatavāraṃ prayatnena tattāmraṃ kāṃcanaṃ bhavet | [RRĀ, V.kh., 20 86.2]
gaṃdhakaṃ rasakaṃ tāpyaṃ pāradaṃ raktacandanam | [RRĀ, V.kh., 20 87.1]
mardyaṃ rudantikādrāvairavicchinnaṃ dinatrayam | [RRĀ, V.kh., 20 87.2]
tena tārasya patrāṇi liptvā ruddhvā puṭe pacet | [RRĀ, V.kh., 20 88.1]
ityevaṃ saptadhā kuryāt divyaṃ bhavati kāṃcanam | [RRĀ, V.kh., 20 88.2]
kṛṣṇāyā vātha pītāyā devadālyā phaladravam | [RRĀ, V.kh., 20 89.1]
viṣṇukrāntādravaṃ tulyaṃ kṛtvā tenaiva mardayet | [RRĀ, V.kh., 20 89.2]
saptāhaṃ pāradaṃ śuddhaṃ tatastāmraṃ pralepayet | [RRĀ, V.kh., 20 90.1]
ruddhvā gajapuṭe pacyāttatastīvrāgninā dhamet | [RRĀ, V.kh., 20 90.2]
daśāṃśaṃ tadrasaṃ kṣiptvā divyaṃ bhavati kāṃcanam | [RRĀ, V.kh., 20 91]
vasubhaṭṭarasenātha tridhā siñcet sutāpitam | [RRĀ, V.kh., 20 92.1]
loṇavatsphuṭito dhāturmṛduḥ syāt sikthako yathā | [RRĀ, V.kh., 20 92.2]
devadālyā phalaṃ mūlam īśvarīphalajadravam | [RRĀ, V.kh., 20 93.1]
piṣṭvā tatkalkavāpena drutaṃ baṃgaṃ dṛḍhaṃ bhavet | [RRĀ, V.kh., 20 93.2]
bhūyo bhūyas tvayaṃ vāpyastāraṃ bhavati śobhanam | [RRĀ, V.kh., 20 94]
kṛṣṇapakṣe caturdaśyāmaṣṭamyāṃ grahaṇe'thavā | [RRĀ, V.kh., 20 95.1]
nṛkapāle śvetaguṃjāṃ vāpayecchuddhabhūmiṣu | [RRĀ, V.kh., 20 95.2]
secayetsalilaṃ nityaṃ yāvatphalavatī bhavet | [RRĀ, V.kh., 20 96.1]
mantrapūjāṃ tataḥ kṛtvā puṣye grāhya phalāni vai | [RRĀ, V.kh., 20 96.2]
śuddhatāmrapalaṃ śvetaṃ viṃśatyuttarakaṃ śatam | [RRĀ, V.kh., 20 97.1]
ekaikaṃ pūrvabījānāṃ samyagruddhvā dhamed dṛḍham | [RRĀ, V.kh., 20 97.2]
tattāmraṃ jāyate tāraṃ śaṃkhakundendusannibham | [RRĀ, V.kh., 20 98.1]
tāraṃ tajjāyate svarṇaṃ suśuddhā baddharītikā | [RRĀ, V.kh., 20 98.2]
bhūnāgānāṃ rasairmardyaṃ śuddhaṃ tālaṃ dināvadhi | [RRĀ, V.kh., 20 99.1]
tatpiṇḍaṃ haṇḍikāmadhye tālakāṃśaṃ nirodhayet | [RRĀ, V.kh., 20 99.2]
tāmrapatrāṇi tatpaścāt ḍhaṅkaṇena nirudhya ca | [RRĀ, V.kh., 20 100.1]
haṃḍikā bhasmanā pūryā ruddhvā caṇḍāgninā pacet | [RRĀ, V.kh., 20 100.2]
pañcayāmātsamuddhṛtya niṣkaṭaṃkaṇasaṃyutam | [RRĀ, V.kh., 20 101.1]
mūkamūṣāgataṃ dhāmyaṃ guṭikāṃ tāṃ samuddharet | [RRĀ, V.kh., 20 101.2]
svāṃgaśītaṃ samāhṛtya mūṣāyāṃ prakaṭaṃ dhamet | [RRĀ, V.kh., 20 102.1]
vāratrayaṃ kṣipettasmin vaṭikāṃ vedhanānmukham | [RRĀ, V.kh., 20 102.2]
mukhaṃ tasya bhavettīvraṃ śuddhaṃ baṃgaṃ dravatyalam | [RRĀ, V.kh., 20 103.1]
yadā na grasate tasmādvaṭī deyā punaḥ punaḥ | [RRĀ, V.kh., 20 103.2]
jīrṇe śataguṇe vaṅge tataratāmrasya dāpayet | [RRĀ, V.kh., 20 104.1]
drutasya śatabhāgena tattāraṃ jāyate śubham | [RRĀ, V.kh., 20 104.2]
gaṃdhakaṃ dhūmasāraṃ ca phaṭkarī ṭaṃkaṇaṃ samam | [RRĀ, V.kh., 20 105.1]
eraṇḍabījamajjāpi sarveṣāṃ dviguṇā bhavet | [RRĀ, V.kh., 20 105.2]
bhūnāgāḥ sarvatulyāḥ syuḥ sarvamekatra mardayet | [RRĀ, V.kh., 20 106.1]
caṇamātrā vaṭīḥ kāryā khyāteyaṃ vaḍavāmukhā | [RRĀ, V.kh., 20 106.2]
śuddhanāgaṃ drutaṃ kṣepyaṃ taile eraṇḍake punaḥ | [RRĀ, V.kh., 20 107.1]
drāvyaṃ drāvyaṃ punaḥ kṣepyaṃ yāvadvāraṃ śṛtaṃ bhavet | [RRĀ, V.kh., 20 107.2]
punastasmindrute deyā vaṭikā vaḍavāmukhā | [RRĀ, V.kh., 20 108.1]
dvitrivāraṃ prayatnena nāgasyetthaṃ mukhaṃ bhavet | [RRĀ, V.kh., 20 108.2]
grasate sarvalohāni satvāni vividhāni ca | [RRĀ, V.kh., 20 109.1]
yadā na grasate tasmād vaṭī deyā punaḥ punaḥ | [RRĀ, V.kh., 20 109.2]
madhūkapuṣpī yaṣṭīkaṃ raṃbhākaṃdaṃ ghṛtaṃ guḍam | [RRĀ, V.kh., 20 110.1]
tilatailam ajākṣīraṃ kṣaudraṃ ca tulyatulyakam | [RRĀ, V.kh., 20 110.2]
tanmadhye kaṭhinaṃ dhātu tridhā siñcyāt sutāpitam | [RRĀ, V.kh., 20 111.1]
mṛdutvaṃ yāti no citraṃ sūtrayogyaṃ na saṃśayaḥ | [RRĀ, V.kh., 20 111.2]
vasubhadrarasenātha tridhā siñcya sutāpitam | [RRĀ, V.kh., 20 112.1]
loṇavatsphuṭito dhāturmṛduḥ syāt sikthakopamaḥ | [RRĀ, V.kh., 20 112.2]
atisthūlasya bhekasya nivāryāntrāṇi tatra vai | [RRĀ, V.kh., 20 113.1]
cūrṇitaṃ ṭaṃkaṇaṃ kṣiptvā tadbhāṇḍasthaṃ khanedbhuvi | [RRĀ, V.kh., 20 113.2]
trisaptāhaṃ samuddhṛtya tadvāpe mṛdutāṃ vrajet | [RRĀ, V.kh., 20 114.1]
svarṇaṃ vā yadi vā raupyaṃ mṛdu syātpatrayogyakam | [RRĀ, V.kh., 20 114.2]
tṛṇajyotīyamūlena mātuliṃgarasena ca | [RRĀ, V.kh., 20 115.1]
tridinaṃ mardayetsūtaṃ gaganaṃ grasate kṣaṇāt | [RRĀ, V.kh., 20 115.2]
bhūnāgasūkṣmacūrṇaṃ tu ṭaṃkaṇena samaṃ bhavet | [RRĀ, V.kh., 20 116.1]
taccūrṇaṃ tu drute nāge vāhyaṃ śataguṇaṃ dhaman | [RRĀ, V.kh., 20 116.2]
guhyākhyaṃ tadbhavetsiddhaṃ grāsaṃ tasyaiva vakṣyate | [RRĀ, V.kh., 20 117.1]
śilāgaṃdhakamākṣīkair bhūnāgadravapeṣitaiḥ | [RRĀ, V.kh., 20 117.2]
mūṣāgarbhaṃ lipettena guhyākhyaṃ tatra nikṣipet | [RRĀ, V.kh., 20 118.1]
bhuktaṃ tasminkṣipetsvarṇaṃ stokaṃ stokaṃ dhamandhaman | [RRĀ, V.kh., 20 118.2]
grasate bhārasaṃkhyā tu mūṣā lepyā punaḥ punaḥ | [RRĀ, V.kh., 20 119.1]
muñcatyasau drute nāge guhyādguhyaṃ prakāśitam | [RRĀ, V.kh., 20 119.2]
bhūnāgaṃ ṭaṃkaṇaṃ tulyaṃ sūkṣmacūrṇāni kārayet | [RRĀ, V.kh., 20 120.1]
taṃ vāhayed drute baṃge yāvacchataguṇaṃ dhaman | [RRĀ, V.kh., 20 120.2]
tataḥ śataguṇaṃ baṃgaṃ tasyaivopari vāhayet | [RRĀ, V.kh., 20 121.1]
stokaṃ stokaṃ dhamanneva grasate nātra saṃśayaḥ | [RRĀ, V.kh., 20 121.2]
tālakaṃ saiṃdhavaṃ tulyaṃ bhūnāgadravapeṣitam | [RRĀ, V.kh., 20 122.1]
mūṣāgarbhe lipettena tadbaṃgaṃ tatra nikṣipet | [RRĀ, V.kh., 20 122.2]
stokaṃ stokaṃ kṣipettasmin biḍaṃ dattvā dhamandhaman | [RRĀ, V.kh., 20 123.1]
bhārasaṃkhyā grasatyevaṃ guhyavaṅgamiti smṛtam | [RRĀ, V.kh., 20 123.2]
drute baṃge vinikṣiptaṃ yāvatsaṃkhyā na saṃśayaḥ | [RRĀ, V.kh., 20 124.1]
tāvad drute na saṃdehaḥ siddhayoga udāhṛtaḥ | [RRĀ, V.kh., 20 124.2]
kṣiptvātha māhiṣe śṛṅge mardayannagninā pacet | [RRĀ, V.kh., 20 125.1]
niṣkamekaṃ bhavedyāvattāvanmardyaṃ kṣipan kṣipan | [RRĀ, V.kh., 20 125.2]
tad bhavedrasatulyaṃ tu samādāyātha tatsamam | [RRĀ, V.kh., 20 126]
pāradaṃ śuddhahemātha satvaṃ bhūnāgasaṃbhavam | [RRĀ, V.kh., 20 127.1]
catvāriṃśannāgabhāgā mardyaṃ jaṃbīrajadravaiḥ | [RRĀ, V.kh., 20 127.2]
tadgolakaṃ viśoṣyātha kalke bhūnāgasaṃbhave | [RRĀ, V.kh., 20 128.1]
mūṣāgarbhe vilepyādau tasyāṃ golaṃ nirodhayet | [RRĀ, V.kh., 20 128.2]
dhamettīvrāgninā tāvadyāvannātrāvaśeṣitam | [RRĀ, V.kh., 20 129.1]
sarvavadgrasate datte guhyākhyaṃ yogamuttamam | [RRĀ, V.kh., 20 129.2]
athātaḥ sampravakṣyāmi guṭikābaṃdhamuttamam | [RRĀ, V.kh., 20 130.1]
samajīrṇaṃ kṛtaṃ vyoma samato rasaṃ jārayet | [RRĀ, V.kh., 20 130.2]
ravisaṃkhyāṃśakaṃ śulbaṃ dattvā piṣṭiṃ ca kārayet | [RRĀ, V.kh., 20 131.1]
dhānyābhrakasamaṃ gaṃdhaṃ śulbe kṣiptvā vimardayet | [RRĀ, V.kh., 20 131.2]
tayormūṣākṛtiṃ kṛtvā piṣṭīmadhye vimocayet | [RRĀ, V.kh., 20 132.1]
naramāṃsena saṃveṣṭya māṣapiṣṭyā tathaiva ca | [RRĀ, V.kh., 20 132.2]
pacedatasītailena māsamātraṃ tu sādhakaḥ | [RRĀ, V.kh., 20 133.1]
akṣayā kāmadhenuśca vaṅgastambhanakāriṇī | [RRĀ, V.kh., 20 133.2]
pārade jāryaṃ kṛṣṇābhraṃ rukmam aṣṭaguṇaṃ yadi | [RRĀ, V.kh., 20 134.1]
rañjitaṃ gandharāgeṇa naramāṃsena veṣṭitam | [RRĀ, V.kh., 20 134.2]
māṣapiṣṭyā pralipyāthātasītailena pācayet | [RRĀ, V.kh., 20 135.1]
kāmadhenuriyaṃ khyātā nāgastambhanakāriṇī | [RRĀ, V.kh., 20 135.2]
rasātpādāṃśakaṃ hemapiṣṭiṃ kuryācca sundarām | [RRĀ, V.kh., 20 136.1]
vilipya kāmadhenuṃ ca nāgadrāve niyojayet | [RRĀ, V.kh., 20 136.2]
taṃ nāgaṃ kurute rukmaṃ vāñchitārtheṣu siddhidam | [RRĀ, V.kh., 20 137.1]
guṭikāṃ kāmadhenuṃ tāṃ pratyahaṃ dhārayenmukhe | [RRĀ, V.kh., 20 137.2]
śastrāstrairna ca bhidyeta divyadehamavāpnuyāt | [RRĀ, V.kh., 20 137.3]
śilayā mārito nāgaḥ sūtarājasamanvitaḥ | [RRĀ, V.kh., 20 138.1]
rañjito gandharāgeṇa samahemnā ca sārayet | [RRĀ, V.kh., 20 138.2]
tāravedhaḥ pradātavyo divyaṃ bhavati kāṃcanam | [RRĀ, V.kh., 20 138.3]
śilayā ravidugdhena nāgapatrāṇi lepayet | [RRĀ, V.kh., 20 139.1]
mārayetpuṭayogena divyaṃ bhavati kāṃcanam | [RRĀ, V.kh., 20 139.2]
meṣīkṣīrāmlavargābhyāṃ daradaṃ gharmabhāvitam | [RRĀ, V.kh., 20 140.1]
śatadhā tatprayogena śoṣyaṃ peṣyaṃ kharātape | [RRĀ, V.kh., 20 140.2]
sitasvarṇasya patrāṇi liptvā liptvā puṭe pacet | [RRĀ, V.kh., 20 141.1]
evaṃ trisaptadhā kuryād divyaṃ bhavati kāṃcanam | [RRĀ, V.kh., 20 141.2]
tṛṇajātīyamūlaṃ tu mātuliṅgarasena ca | [RRĀ, V.kh., 20 142.1]
tridinaṃ mardayetsūtaṃ gaganaṃ grasate kṣaṇāt | [RRĀ, V.kh., 20 142.2]
siddhairgaṇaiḥ suravarai rasasiddhikāmair baddhaṃ haṭhātparamamantrabalena taiśca | [RRĀ, V.kh., 20 143.1]
tasmād viśiṣṭam anujaiḥ kṛtamantrajāpaiḥ kāryaṃ tato rasavare varabandhanaṃ ca | [RRĀ, V.kh., 20 143.2]
