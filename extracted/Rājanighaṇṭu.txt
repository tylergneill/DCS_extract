{RājNigh, 0}
śrīkaṇṭhācalamekhalāpariṇamatkumbhīndrabuddhyā radaprāntottambhitasaṃbhṛtābdagalitaiḥ śītair apāṃ śīkaraiḥ | [RājNigh, 0 1.1]
nirvāṇe madasaṃjvare pramuditas tenātapatraśriyaṃ tanvānena nirantaraṃ diśatu vaḥ śrīvighnarājo mudam | [RājNigh, 0 1.2]
karpūrakṣodagauraṃ dhṛtakapilajaṭaṃ trīkṣaṇaṃ candramauliṃ saudhaṃ kuṇḍaṃ sudhāṃśuṃ varayutam abhayaṃ doścatuṣke dadhānam | [RājNigh, 0 2.1]
vāmotsaṅge vahantaṃ vividhamaṇigaṇālaṃkṛtām ujjvalāṅgīṃ śarvāṇīṃ svānurūpāṃ tamaniśamamṛteśākhyam īśaṃ smarāmi | [RājNigh, 0 2.2]
śrīmanmaheśanalināsananirjarendrās tatrāśvināv atha tato tritanūdbhavaś ca | [RājNigh, 0 3.1]
dhanvantariś carakasuśrutasūrimukhyās te 'py āyurāgamakṛtaḥ kṛtino jayantu | [RājNigh, 0 3.2]
śambhuṃ praṇamya śirasā svagurūn upāsya pitroḥ padābjayugale praṇipatya bhaktyā | [RājNigh, 0 4.1]
vighneśitāram adhigamya sarasvatīṃ ca prārambhi bhaiṣajahitāya nighaṇṭurājaḥ | [RājNigh, 0 4.2]
{RājNigh, Gr.}
dhanvantarīyamadanādihalāyudhādīn viśvaprakāśyamarakoṣasaśeṣarājau | [RājNigh, Gr. 1.1]
ālokya lokaviditāṃś ca vicintya śabdān dravyābhidhānagaṇasaṃgraha eṣa sṛṣṭaḥ | [RājNigh, Gr. 1.2]
āyuḥśrutīnām atulopakārakaṃ dhanvantarigranthamatānusārakam | [RājNigh, Gr. 2.1]
ācakṣmahe lakṣaṇalakṣmadhārakaṃ nāmoccayaṃ sarvarujāpasārakam | [RājNigh, Gr. 2.2]
nirdeśalakṣaṇaparīkṣaṇanirṇayena nānāvidhauṣadhavicāraparāyaṇo yaḥ | [RājNigh, Gr. 3.1]
so 'dhītya yat sakalam enam avaiti sarvaṃ tasmād ayaṃ jayati sarvanighaṇṭurājaḥ | [RājNigh, Gr. 3.2]
nānāvidhauṣadhirasāhvayavīryapākaprastāvanistaraṇapaṇḍitacetano 'pi | [RājNigh, Gr. 4.1]
muhyaty avaśyam anavekṣya nighaṇṭum enaṃ tasmād ayaṃ viracito bhiṣajāṃ hitāya | [RājNigh, Gr. 4.2]
nighaṇṭunā vinā vaidyo vidvān vyākaraṇaṃ vinā | [RājNigh, Gr. 5.1]
anabhyāsena dhānuṣkas trayo hāsyasya bhājanam | [RājNigh, Gr. 5.2]
nānādeśaviśeṣabhāṣitavaśād yat saṃskṛtaprākṛtāpabhraṃśādikanāmni naiva gaṇanā dravyoccayavyāhṛtau | [RājNigh, Gr. 6.1]
tasmād atra tu yāvatāsty upakṛtis tāvan mayā gṛhyate pāthodaiḥ paripīyate kim akhilaṃ tad vāri vārāṃ nidheḥ | [RājNigh, Gr. 6.2]
ābhīragopālapulindatāpasāḥ pānthās tathānye 'pi ca vanyapāragāḥ | [RājNigh, Gr. 7.1]
parīkṣya tebhyo vividhauṣa tataḥ prayojayet | [RājNigh, Gr. 7.2]
nānābhidheyam atha yatra śivāsamaṅgāśyāmādināma nigameṣu niveśitaṃ yat | [RājNigh, Gr. 8.1]
prastāvavīryarasayogavaśād amuṣya buddhyā vimṛśya bhiṣajāṃ ca dhṛtir vidheyā | [RājNigh, Gr. 8.2]
nāmāni kvacid iha rūḍhitaḥ svabhāvāt deśyoktyā kvacana ca lāñchanopamābhyām | [RājNigh, Gr. 9.1]
vīryeṇa kvacid itarāhvayādideśāt dravyāṇāṃ dhruvam iti saptadhoditāni | [RājNigh, Gr. 9.2]
atrauṣadhīnivahanāmaguṇābhidhānaprastāvatas tadupayuktatayetarāṇi | [RājNigh, Gr. 10.1]
kṣetrāvanīdharanadīnaratiryagādīn vyākhyāguṇair atisavistaram īritāni | [RājNigh, Gr. 10.2]
ekaḥ ko 'pi sacetasāṃ yadi mude kalpeta jalpe guṇas tatrānye 'pi vinārthanāṃ bahumatiṃ santaḥ svayaṃ tanvate | [RājNigh, Gr. 11.1]
apy ārdrīkṛtaśailasānugaśilām āpīya cāndrīṃ sudhām ambhodhiḥ kumudair dṛśaś ca jagatāṃ nandanti kenārditāḥ | [RājNigh, Gr. 11.2]
aprasiddhābhidhaṃ cātra yad auṣadham udīritam | [RājNigh, Gr. 12.1]
tasyābhidhāvivekaḥ syād ekārthādinirūpaṇe | [RājNigh, Gr. 12.2]
rambhāśyāmādināmnā ye svargastrītaruṇīti ca | [RājNigh, Gr. 13.1]
arthā nānārthatantroktās tyaktās te 'sminn apārthakāḥ | [RājNigh, Gr. 13.2]
vyaktiḥ kṛtātra karṇāṭamahārāṣṭrīyabhāṣayā | [RājNigh, Gr. 14.1]
āndhralāṭādibhāṣās tu jñātavyās taddvayāśrayāḥ | [RājNigh, Gr. 14.2]
etat trinetraguṇanīyaguṇānuviddhavarṇāḍhyavṛttasitamauktikavargasāram | [RājNigh, Gr. 15.1]
kaṇṭhe satāṃ sakalanivṛtidhāmanāmacintāmaṇiprakaradāma karotu kelim | [RājNigh, Gr. 15.2]
atrānūpādir asmād avanir atha guḍūcīśatāhvādiko dvau tatprānte parpaṭādis tadupari paṭhitau pippalīmūlakādiḥ | [RājNigh, Gr. 16.1]
śālmalyādiḥ prabhadrādikam anu karavīrādir āmrādir anyas tasyāgre candanādis tadanu nigaditaḥ komalaḥ kāñcanādiḥ | [RājNigh, Gr. 16.2]
pānīyaḥ kṣīraśālyādikam anu kathito māsamānuṣyakādiḥ siṃhādiḥ syād gadādis tadanu bhavati sattvādhiko miśrako 'nyaḥ | [RājNigh, Gr. 17.1]
ekārthādis tad etais trikaraparicitaiḥ prātibhonmeṣasargaṃ vargair āsādya vaidyo nijamatahṛdaye nistarāṃ niścinotu | [RājNigh, Gr. 17.2]
kāśmīreṇa kapardipādakamaladvaṃdvārcanopārjitaśrīsaubhāgyayaśaḥpratāpapadavī dhāmnā pratiṣṭhāpitā | [RājNigh, Gr. 18.1]
seyaṃ śrīnarasiṃhanāmaviduṣaḥ svarvaidyavidyāsthitiḥ prītyā prāptasuvarṇarājiracanā citrojjvalā pīṭhikā | [RājNigh, Gr. 18.2]
anyatra vidyamānatvād upayogānavekṣaṇāt | [RājNigh, Gr. 19.1]
vṛthā vistarabhītyā ca nokto guṇagaṇo mayā | [RājNigh, Gr. 19.2]
{RājNigh, 2}
nānākṣauṇījanānājalamṛgasahitaṃ nirjharavrātaśītaṃ śailākīrṇaṃ kanīyaḥ kuraramukhakhagālaṃkṛtaṃ tāmrabhūmi | [RājNigh, 2 1.1]
bibhrad vrīhyādikaṃ yat sthalam ativipulaṃ nīrasaṃ yat tv anuṣṇaṃ pittaghnaṃ śleṣmavātapradam udararujāpāmadaṃ syād anūpam | [RājNigh, 2 1.2]
tac coktakṛtsnanijalakṣaṇadhāribhūrichāyāvṛtāntaravahad bahuvārimukhyam | [RājNigh, 2 2.1]
īṣat prakāśasalilaṃ yadi madhyamaṃ tat etac ca nātibahalāmbu bhavet kanīyaḥ | [RājNigh, 2 2.2]
yatrānūpaviparyayas tanutṛṇāstīrṇā dharā dhūsarā mudgavrīhiyavādidhānyaphaladā tīvroṣmavaty uttamā | [RājNigh, 2 3.1]
prāyaḥ pittavivṛddhir uddhatabalāḥ syur nīrajaḥ prāṇino gāvo 'jāś ca payaḥ kṣaranti bahu tatkūpe jalaṃ jāṅgalam | [RājNigh, 2 3.2]
etac ca mukhyam uditaṃ svaguṇaiḥ samagram alpālpabhūruhayutaṃ yadi madhyamaṃ tat | [RājNigh, 2 4.1]
tac cāpi kūpakhanane sulabhāmbu yat taj jñeyaṃ kanīya iti jāṅgalakaṃ trirūpam | [RājNigh, 2 4.2]
lakṣmonmīlati yatra kiṃcid ubhayos taj jāṅgalānūpayor godhūmolvaṇayāvanālavilasanmāṣādidhānyodbhavaḥ | [RājNigh, 2 5.1]
nānāvarṇam aśeṣajantusukhadaṃ deśaṃ budhā madhyamaṃ doṣodbhūtivikopaśāntisahitaṃ sādhāraṇaṃ taṃ viduḥ | [RājNigh, 2 5.2]
tac ca sādhāraṇaṃ dvedhānūpajāṅgalayoḥ param | [RājNigh, 2 6.1]
yatra yatra guṇādhikyaṃ tatra tasya guṇaṃ bhajet | [RājNigh, 2 6.2]
mukhyaṃ taddeśavaiṣamyān nāsti sādhāraṇaṃ kvacit | [RājNigh, 2 7.1]
sūkṣmatvāl lakṣma tattvasya tadvidhair vedam iṣyate | [RājNigh, 2 7.2]
kṣetrabhedaṃ pravakṣyāmi śivenākhyātam añjasā | [RājNigh, 2 8.1]
brāhmaṃ kṣātraṃ ca vaiśyīyaṃ śaudraṃ ceti yathākramāt | [RājNigh, 2 8.2]
tatra kṣetre brahmabhūmīruhāḍhyaṃ vārisphāraṃ yat kuśāṅkūrakīrṇam | [RājNigh, 2 9.1]
ramyaṃ yac ca śvetamṛtsnāsametaṃ tad vyācaṣṭe brāhmam ity aṣṭamūrtiḥ | [RājNigh, 2 9.2]
tāmrabhūmivalayaṃ vibhūdharaṃ yan mṛgendramukhasaṃkulaṃ kulam | [RājNigh, 2 10.1]
ghoraghoṣi khadirādidurgamaṃ kṣātram etad uditaṃ pinākinā | [RājNigh, 2 10.2]
śātakumbhanibhabhūmibhāsvaraṃ svarṇareṇunicitaṃ vidhānavat | [RājNigh, 2 11.1]
siddhakiṃnarasuparvasevitaṃ vaiśyam ākhyad idam induśekharaḥ | [RājNigh, 2 11.2]
śyāmasthalāḍhyaṃ bahuśasyabhūtidaṃ lasattṛṇair babbulavṛkṣavṛddhidam | [RājNigh, 2 12.1]
dhānyodbhavaiḥ karṣakalokaharṣadaṃ jagāda śaudraṃ jagatau vṛṣadhvajaḥ | [RājNigh, 2 12.2]
dravyaṃ kṣetrād uditam anaghaṃ brāhma tat siddhidāyi kṣatrād utthaṃ valipalitajid viśvarogāpahāri | [RājNigh, 2 13.1]
vaiśyāj jātaṃ prabhavatitarāṃ dhātulohādisiddhau śaudrād etaj janitam akhilavyādhividrāvakaṃ drāk | [RājNigh, 2 13.2]
brahmā śakraḥ kiṃnareśas tathā bhūr ity eteṣāṃ devatāḥ syuḥ krameṇa | [RājNigh, 2 14.1]
proktās tatra prāg umāvallabhena pratyekaṃ te pañca bhūtāni vakṣye | [RājNigh, 2 14.2]
pītasphuradvalayaśarkarilāśmaramyaṃ pītaṃ yad uttamamṛgaṃ caturasrabhūtam | [RājNigh, 2 15.1]
prāyaś ca pītakusumānvitavīrudādi tat pārthivaṃ kaṭhinam udyad aśeṣatas tu | [RājNigh, 2 15.2]
ardhacandrākṛtiśvetaṃ kamalābhaṃ dṛṣaccitam | [RājNigh, 2 16.1]
nadīnadajalākīrṇam āpyaṃ tat kṣetram ucyate | [RājNigh, 2 16.2]
khadirādidrumākīrṇaṃ bhūricitrakaveṇukam | [RājNigh, 2 17.1]
trikoṇaṃ raktapāṣāṇaṃ kṣetraṃ taijasam uttamam | [RājNigh, 2 17.2]
dhūmrasthalaṃ dhūmradṛṣatparītaṃ ṣaṭkoṇakaṃ tūrṇamṛgāvakīrṇam | [RājNigh, 2 18.1]
śākais tṛṇair añcitarūkṣavṛkṣakaṃ prakāram etat khalu vāyavīyam | [RājNigh, 2 18.2]
nānāvarṇaṃ vartulaṃ tat praśastaṃ prāyaḥ śubhraṃ parvatākīrṇam uccaiḥ | [RājNigh, 2 19.1]
yacca sthānaṃ pāvanaṃ devatānāṃ prāha kṣetraṃ trīkṣaṇas tv āntarikṣam | [RājNigh, 2 19.2]
dravyaṃ vyādhiharaṃ balātiśayakṛt svādu sthiraṃ pārthivaṃ syād āpyaṃ kaṭukaṃ kaṣāyam akhilaṃ śītaṃ ca pittāpaham | [RājNigh, 2 20.1]
yat tiktaṃ lavaṇaṃ ca dīpyamarujic coṣṇaṃ ca tat taijasaṃ vāyavyaṃ tu himoṣṇam amlam abalaṃ syān nābhasaṃ nīrasam | [RājNigh, 2 20.2]
brahmā viṣṇuś ca rudro 'smād īśvaro 'tha sadāśivaḥ | [RājNigh, 2 21.1]
ity etāḥ kāmataḥ pañca kṣetrabhūtādhidevatāḥ | [RājNigh, 2 21.2]
jitvā javād ajarasainyam ihājahāra vīraḥ purā yudhi sudhākalaśaṃ garutmān | [RājNigh, 2 22.1]
kīrṇais tadā bhuvi sudhāśakalaiḥ kilāsīd vṛkṣādikaṃ sakalam asya sudhāṃśur īśaḥ | [RājNigh, 2 22.2]
tatrotpannās tūttame kṣetrabhāge viprīyādau vipruṣo yatra yatra | [RājNigh, 2 23.1]
kṣauṇījādidravyabhūyaṃ prapannās tās tāḥ saṃjñā bibhrate tatra bhūyaḥ | [RājNigh, 2 23.2]
evaṃ kṣetrānuguṇyena tajjā viprādivarṇinaḥ | [RājNigh, 2 24.1]
yadi vā lakṣaṇaṃ vakṣyāmy amohāya manīṣiṇām | [RājNigh, 2 24.2]
kisalayakusume prakāṇḍaśākhādiṣu viśadeṣu vadanti vipram etān | [RājNigh, 2 25.1]
narapatimatilohiteṣu vaiśyaṃ kanakanibheṣu sitetareṣu śūdram | [RājNigh, 2 25.2]
viprādijātisambhūtān viprādiṣv eva yojayet | [RājNigh, 2 26.1]
guṇāḍhyān api vṛkṣādīn prātilomyaṃ na cācaret | [RājNigh, 2 26.2]
vipro viprādyeṣu varṇeṣu rājā rājanyādau vaiśyamukhyeṣu vaiśyaḥ | [RājNigh, 2 27.1]
śūdraḥ śūdrādyeṣu śastaṃ guṇāḍhyaṃ dravyaṃ naiva prātilomyena kiṃcit | [RājNigh, 2 27.2]
dravyaṃ yad aṅkūrajam āhur āryās tat te punaḥ pañcavidhaṃ vadanti | [RājNigh, 2 28.1]
vanaspatiś cāpi sa eva vānaspatyaḥ kṣupo vīrud athauṣadhīś ca | [RājNigh, 2 28.2]
jñeyaḥ so 'tra vanaspatiḥ phalati yaḥ puṣpair vinā taiḥ phalaṃ vānaspatya iti smṛtas tanur asau hrasvaḥ kṣupaḥ kathyate | [RājNigh, 2 29.1]
yā vellaty agamādisaṃśrayavaśād eṣā tu vallī matā śālyādiḥ punar oṣadhiḥ phalaparīpākāvasānānvitā | [RājNigh, 2 29.2]
strīpuṃnapuṃsakatvena traividhyaṃ sthāvareṣv api | [RājNigh, 2 30.1]
śṛṇu vakṣyāmi tallakṣma vyaktam atra yathākramam | [RājNigh, 2 30.2]
ikṣuveṇutaruvīrudādayaḥ skandhakāṇḍaphalapuṣpapallavaiḥ | [RājNigh, 2 31.1]
snigdhadīrghatanutāmanoramās tāḥ striyaḥ khalu matā vipaścitām | [RājNigh, 2 31.2]
yatra puṣpapravālādi nātidīrghaṃ na cālpakam | [RājNigh, 2 32.1]
sthūlaṃ paruṣam ity eṣa pumān ukto manīṣibhiḥ | [RājNigh, 2 32.2]
strīpuṃsayor yatra vibhāti lakṣma dvayor api skandhaphalādikeṣu | [RājNigh, 2 33.1]
saṃdehadaṃ naikatarāvadhāri napuṃsakaṃ tadvibudhā vadanti | [RājNigh, 2 33.2]
dravyaṃ pumān syād akhilasya jantor ārogyadaṃ tadbalavardhanaṃ ca | [RājNigh, 2 34.1]
strī durbalā svalpaguṇā guṇāḍhyā strīṣv eva na kvāpi napuṃsakaḥ syāt | [RājNigh, 2 34.2]
yadi striyaḥ strīṣu kṛtā guṇāḍhyāḥ klībāni tu klībaśarīrabhājām | [RājNigh, 2 35.1]
sadā ca sarvatra pumān prayuktau guṇāvahaś ceti ca kecid āhuḥ | [RājNigh, 2 35.2]
kṣutpipāsā ca nidrā ca vṛkṣādiṣv api lakṣyate | [RājNigh, 2 36.1]
mṛjjalādānatas tv ādye parṇasaṃkocitāntimā | [RājNigh, 2 36.2]
yatkāṭhinye sā kṣitiryodbhavo 'mbhastejastūṣmā vardhate yat sa vātaḥ | [RājNigh, 2 37.1]
yad yacchidraṃ tan nabhaḥ sthāvarāṇām ity eteṣāṃ pañcabhūtātmakatvam | [RājNigh, 2 37.2]
itthaṃ deśaguṇasvarūpakathanaprakrāntakāntārajakṣetradravyaguṇānvayakramam imaṃ vargaṃ paṭhitvā naraḥ | [RājNigh, 2 38.1]
prāpnoty āśu bhiṣak prayogaviṣayaprāvīṇyapārīṇatāhaṃkurvāṇasuparvasaṃsadagadaṅkārakriyākauśalam | [RājNigh, 2 38.2]
asūta sutam īśvaraḥ śrutayaśā yam aṣṭādaśaprabhedavidhavāṅmayāmbunidhipārapārīṇadhīḥ | [RājNigh, 2 39.1]
amuṣya nṛharīśituḥ kṛtivarasya vargaḥ kṛtāvasāvagamadādimaḥ sadabhidhānacūḍāmaṇau | [RājNigh, 2 39.2]
{RājNigh, Dharaṇyādivarga}
atha dharaṇidharitrībhūtadhātrīdharābhūkṣitimahidharaṇīḍākṣmāvanīmedinījyā | [RājNigh, Dharaṇyādivarga 1.1]
avanirudadhivastrā gauḥ kṣamā kṣauṇir urvī kurapi vasumatīrā kāśyapī ratnagarbhā | [RājNigh, Dharaṇyādivarga 1.2]
kṣamādimā bhūmirilā vasundharā varā ca dhātrī vasudhācalorvarā | [RājNigh, Dharaṇyādivarga 2.1]
viśvambharādyā jagatī kṣitī rasā pṛthvī ca gotrā pṛthivī pṛthur mahī | [RājNigh, Dharaṇyādivarga 2.2]
kṣauṇī sarvasahānantā bhūtamātā ca niścalā | [RājNigh, Dharaṇyādivarga 3.1]
bhūmī bījaprasūḥ śyāmā kroḍakāntā ca kīrtitā | [RājNigh, Dharaṇyādivarga 3.2]
sā bhūmir urvarākhyā yā sarvaśasyodbhavapradā | [RājNigh, Dharaṇyādivarga 4.1]
samastavastūdbhavanād urvarā nāma bhūriyam | [RājNigh, Dharaṇyādivarga 4.2]
mṛn mṛttikā praśastā sā mṛtsā mṛtsneti ceṣyate | [RājNigh, Dharaṇyādivarga 5.1]
kṣārā mṛdūṣaro deśas tadvān iraṇam ūṣaram | [RājNigh, Dharaṇyādivarga 6.1]
khilam aprahataṃ prāhur dhanvā tu marur ucyate | [RājNigh, Dharaṇyādivarga 6.2]
maruprāyas tu yo deśaḥ sa cokto jāṅgalābhidhaḥ | [RājNigh, Dharaṇyādivarga 7.1]
kṛṣṇamṛt kṛṣṇabhūmiḥ syāt pāṇḍubhūmis tu pāṇḍumṛt | [RājNigh, Dharaṇyādivarga 7.2]
sa śārkaraḥ śārkarilo deśo yaḥ śarkarānvitaḥ | [RājNigh, Dharaṇyādivarga 8.1]
saikataḥ syāt sikatilaḥ sikatāvāṃś ca yo bhavet | [RājNigh, Dharaṇyādivarga 8.2]
deśo janapado nīvṛdviṣayaś copavartanam | [RājNigh, Dharaṇyādivarga 9.1]
pradeśaḥ sthānam ākhyā bhūr avakāśaḥ sthitiḥ padam | [RājNigh, Dharaṇyādivarga 9.2]
nadyambujair bhṛto dhānyair nadīmātraka ucyate | [RājNigh, Dharaṇyādivarga 10.1]
vṛṣṭyambujais tu tair eṣa deśaḥ syād devamātṛkaḥ | [RājNigh, Dharaṇyādivarga 10.2]
nadīvṛṣṭijalodbhūtair nānādhānyaiḥ samāvṛtaḥ | [RājNigh, Dharaṇyādivarga 11.1]
deśo dvayānugamanāt sa dvaimātṛka ucyate | [RājNigh, Dharaṇyādivarga 11.2]
mudgādīnāṃ kṣetram udbhūtidaṃ yat tan maudgīnaṃ kodravīṇaṃ tathānyat | [RājNigh, Dharaṇyādivarga 12.1]
vraiheyaṃ syāt kiṃca śāleyam evaṃ buddhāṇavyañcāṇavīnaṃ ca vidyāt | [RājNigh, Dharaṇyādivarga 12.2]
atha māṣyaṃ māṣīṇaṃ bhaṅgyaṃ bhāṅgīnam umyam aumīnam | [RājNigh, Dharaṇyādivarga 13.1]
tilyaṃ tailīnaṃ syād iti ṣaṣṭikyaṃ ca yavyaṃ ca | [RājNigh, Dharaṇyādivarga 13.2]
śākāder yatra niṣpattir etat syāc chākaśākaṭam | [RājNigh, Dharaṇyādivarga 14.1]
śākaśākinam ity etat tathā vāstūkaśākaṭam | [RājNigh, Dharaṇyādivarga 14.2]
atha giridharaṇīdhragotrabhūbhṛtśikhariśiloccayaśailasānumantaḥ | [RājNigh, Dharaṇyādivarga 15.1]
kṣitibhṛdaganagāvanīdharādristhirakudharāś ca dharādharo dharaś ca | [RājNigh, Dharaṇyādivarga 15.2]
ahāryaḥ parvato grāvā kaṭakī prasthavān api | [RājNigh, Dharaṇyādivarga 16.1]
śṛṅgī ca vṛkṣavāṃś ceti śabdāḥ śailārthavācakāḥ | [RājNigh, Dharaṇyādivarga 16.2]
madhyamas tu nitambaḥ syāt kaṭakaṃ mekhalā ca sā | [RājNigh, Dharaṇyādivarga 17.1]
taṭe taṭī prapātaś ca prasthe snuḥ sānusānunī | [RājNigh, Dharaṇyādivarga 17.2]
śṛṅgaṃ tu śikharaṃ kūṭaṃ kandare kandarā darī | [RājNigh, Dharaṇyādivarga 18.1]
bilaṃ guhā śilāsandhir devakhātaṃ ca gahvaram | [RājNigh, Dharaṇyādivarga 18.2]
pratyantagirayaḥ pādā gaṇḍaśailāścyutopalāḥ | [RājNigh, Dharaṇyādivarga 19.1]
ākaraḥ khanir ity ukto dhātavo gairikādayaḥ | [RājNigh, Dharaṇyādivarga 19.2]
grāvā prastarapāṣāṇau dṛṣadaśmopalaḥ śilā | [RājNigh, Dharaṇyādivarga 20.1]
lohāni vividhāni syur aśmasārādisaṃjñayā | [RājNigh, Dharaṇyādivarga 20.2]
kānanaṃ gahanaṃ satraṃ kāntāraṃ vipinaṃ vanam | [RājNigh, Dharaṇyādivarga 21.1]
araṇyam aṭavī dāvo davaś ca vanavācakāḥ | [RājNigh, Dharaṇyādivarga 21.2]
anyad udyānam ākrīḍo yatra krīḍanti rāgiṇaḥ | [RājNigh, Dharaṇyādivarga 22.1]
nṛpālayeṣu pramadavanam antaḥpurocitam | [RājNigh, Dharaṇyādivarga 22.2]
mahāvanam araṇyānī mahāraṇyaṃ mahāṭavī | [RājNigh, Dharaṇyādivarga 23.1]
athopavanam ārāmaḥ puraprānte vanaṃ tu yat | [RājNigh, Dharaṇyādivarga 23.2]
kujaḥ kṣitiruho 'ṅghripaḥ śikharipādapau viṣṭaraḥ kuṭhas tarur anokahaḥ kuruhabhūruhadrudrumāḥ | [RājNigh, Dharaṇyādivarga 24.1]
ago nagavanaspatī viṭapiśākhibhūjāgamā mahījadharaṇīruhakṣitijavṛkṣaśālādayaḥ | [RājNigh, Dharaṇyādivarga 24.2]
phalitaḥ phalavān eṣa phalinaś ca phalī tathā | [RājNigh, Dharaṇyādivarga 25.1]
phalegrahir abandhyo yaḥ syād amoghaphalodayaḥ | [RājNigh, Dharaṇyādivarga 25.2]
athāvakeśī bandhyo 'yaṃ viphalo niṣphalo 'phalaḥ | [RājNigh, Dharaṇyādivarga 26.1]
uktau prāg ātmanā bhinnau vānaspatyavanaspatī | [RājNigh, Dharaṇyādivarga 26.2]
mūlaṃ tu netraṃ pādaḥ syād aṅghriścaraṇam ity api | [RājNigh, Dharaṇyādivarga 27.1]
udbhedas tv aṅkuro jñeyaḥ praroho 'ṅkūra ity api | [RājNigh, Dharaṇyādivarga 27.2]
arvāgbhāgo 'sya budhnaḥ syāt nitambaḥ sapṛthur bhavet | [RājNigh, Dharaṇyādivarga 28.1]
āskandhātta prakāṇḍaḥ syāt kāṇḍo daṇḍaś ca kathyate | [RājNigh, Dharaṇyādivarga 28.2]
skandhapramāṇāsya latās tu śākhāḥ skandhotthaśākhās tu bhavanti śālāḥ | [RājNigh, Dharaṇyādivarga 29.1]
jaṭāḥ śirās tasya kilāvarohāḥ śākhā śiphā majjani sāram āhuḥ | [RājNigh, Dharaṇyādivarga 29.2]
niṣkuṭaṃ koṭaraṃ proktaṃ tvaci valkaṃ tu valkalam | [RājNigh, Dharaṇyādivarga 30.1]
navapuṣpāḍhyaśākhāgre vallarī mañjarī tathā | [RājNigh, Dharaṇyādivarga 30.2]
{RājNigh, Guḍ}
guḍūcī cātha mūrvā ca paṭolo 'raṇyajas tathā | [RājNigh, Guḍ 1.1]
kākolī ca dvidhā proktā māṣaparṇī tathāpare | [RājNigh, Guḍ 1.2]
mudgaparṇī ca jīvantī trividhā cātha liṅginī | [RājNigh, Guḍ 2.1]
kaṭukośātakī caiva kapikacchus tathāpare | [RājNigh, Guḍ 2.2]
khalatā kaṭutumbī ca devadālī tathā smṛtā | [RājNigh, Guḍ 3.1]
vandhyākarkoṭakī proktā kaṭutuṇḍy ākhukarṇikā | [RājNigh, Guḍ 3.2]
dvidhendravāruṇī cātra yavatikteśvarī tathā | [RājNigh, Guḍ 4.1]
jyotiṣmatī dvidhā caiva dvidhā ca girikarṇikā | [RājNigh, Guḍ 4.2]
moraṭaś cātha ced indīvarā vastāntrikā ca sā | [RājNigh, Guḍ 5.1]
somavallī tathā vatsādanī gopālakarkaṭī | [RājNigh, Guḍ 5.2]
kākatuṇḍī dvidhā cātha guñjā dvir vṛddhadāru ca | [RājNigh, Guḍ 6.1]
kaivartī tāmravallī ca kāṇḍīrī cātha jantukā | [RājNigh, Guḍ 6.2]
amlaparṇī tathā śaṅkhapuṣpī cāvartakī tathā | [RājNigh, Guḍ 7.1]
karṇasphoṭā tathā kaṭvī latā caivāmṛtasravā | [RājNigh, Guḍ 7.2]
putradā ca palāśī ca vijñeyātra navābhidhā | [RājNigh, Guḍ 7.3]
sumatibhir ittham anuktā boddhavyā vīrudhaḥ kramād etāḥ | [RājNigh, Guḍ 8.1]
asmin vīrudvarge nāmnā ca guṇaiś ca kīrtyante | [RājNigh, Guḍ 8.2]
ā pānīyāt parigaṇanayaivāprasiddhābhidhānā nāmnām uktā parimitikathāpy atra sarvauṣadhīnām | [RājNigh, Guḍ 9.1]
sāpi kvāpi sphuṭam abhidhayā kvāpi ca prauḍhibhaṅgyā proktā noktā prathitaviṣaye sāpi naṣṭāṅkavākye | [RājNigh, Guḍ 9.2]
tasmād iha na yatroktā nāmnām aṅkādinirmitiḥ | [RājNigh, Guḍ 10.1]
tatra tatrāṣṭasaṃkhyaiva jñeyā sarvatra sūribhiḥ | [RājNigh, Guḍ 10.2]
yady api kvāpi naṣṭāṅkasaṃkhyāniyatir īkṣyate | [RājNigh, Guḍ 11.1]
tatra sphuṭatvabuddhyaiva noktā saṃkhyeti budhyatām | [RājNigh, Guḍ 11.2]
dravyāṇāṃ gaṇayaśo niyogavaśato vīryaṃ pare procire prācīnair na ca tadvaśena nigameṣūktaś cikitsākramaḥ | [RājNigh, Guḍ 12.1]
tasyānnaigamayogasaṃgrahavidāṃ saṃvādavāgbhis tathā naivāsmābhir abhāṇi kiṃtu tad iha pratyekaśaḥ kathyate | [RājNigh, Guḍ 12.2]
jñeyā guḍūcy amṛtavally amṛtā jvarāriḥ śyāmā varā surakṛtā madhuparṇikā ca | [RājNigh, Guḍ 13.1]
chinnodbhavāmṛtalatā ca rasāyanī ca chinnā ca somalatikāmṛtasambhavā ca | [RājNigh, Guḍ 13.2]
vatsādanī chinnaruhā viśalyā bhiṣakpriyā kuṇḍalinī vayaḥsthā | [RājNigh, Guḍ 14.1]
jīvantikā nāgakumārikā ca syāc chadmikā saiva ca caṇḍahāsā | [RājNigh, Guḍ 14.2]
anyā kandodbhavā kandāmṛtā piṇḍaguḍūcikā | [RājNigh, Guḍ 15]
bahucchinnā bahuruhā piṇḍāluḥ kandarohiṇī | [RājNigh, Guḍ 15.1]
pūrvā vārdhikarāhvā syād uttarā lokasaṃjñikā | [RājNigh, Guḍ 16.1]
guḍūcyor ubhayor ittham ekatriṃśad ihābhidhāḥ | [RājNigh, Guḍ 16.2]
jñeyā guḍūcī gurur uṣṇavīryā tiktā kaṣāyā jvaranāśinī ca | [RājNigh, Guḍ 17.1]
dāhārtitṛṣṇāvamiraktavātapramehapāṇḍubhramahāriṇī ca | [RājNigh, Guḍ 17.2]
kandodbhavā guḍūcī ca kaṭūṣṇā saṃnipātahā viṣaghnī jvarabhūtaghnī valīpalitanāśinī | [RājNigh, Guḍ 18.1]
mūrvā divyalatā mirā madhurasā devī triparṇī madhuśreṇī bhinnadalāmarī madhumatī tiktā pṛthakparṇikā | [RājNigh, Guḍ 19.1]
gokarṇī laghuparṇikā ca dahanī tejasvinī moraṭā devaśreṇīmadhūlikāmadhudalāḥ syuḥ pīlunī raktalā | [RājNigh, Guḍ 19.2]
sukhoṣitā snigdhaparṇī pīluparṇī madhusravā | [RājNigh, Guḍ 20.1]
jvalanī gopavallī cety aṣṭaviṃśatisaṃjñakāḥ | [RājNigh, Guḍ 20.2]
mūrvā tiktakaṣāyoṣṇā hṛdrogakaphavātahṛt | [RājNigh, Guḍ 21.1]
vamipramehakuṣṭhādiviṣamajvarahāriṇī | [RājNigh, Guḍ 21.2]
syāt paṭolaḥ kaṭuphalaḥ kulakaḥ karkaśacchadaḥ | [RājNigh, Guḍ 22.1]
rājanāmāmṛtaphalaḥ pāṇḍuḥ pāṇḍuphalo mataḥ | [RājNigh, Guḍ 22.2]
bījagarbho nāgaphalaḥ kuṣṭhāriḥ kāsamardanaḥ | [RājNigh, Guḍ 23.1]
pañcarājiphalo jyotsnī kuṣṭhaghnaḥ ṣoḍaśāhvayaḥ | [RājNigh, Guḍ 23.2]
paṭolaḥ kaṭutiktoṣṇaḥ raktapittabalāsajit | [RājNigh, Guḍ 24.1]
kaphakaṇḍūtikuṣṭhāsṛgjvaradāhārtināśanaḥ | [RājNigh, Guḍ 24.2]
kākolī madhurā kākī kālikā vāyasolikā | [RājNigh, Guḍ 25.1]
kṣīrā ca dhvāṅkṣikā vīrā śuklā dhīrā ca medurā | [RājNigh, Guḍ 25.2]
dhvāṅkṣolī svādumāṃsī ca vayaḥsthā caiva jīvinī | [RājNigh, Guḍ 26.1]
ity eṣā khalu kākolī jñeyā pañcadaśāhvayā | [RājNigh, Guḍ 26.2]
kākolī madhurā snigdhā kṣayapittānilārtinut | [RājNigh, Guḍ 27.1]
raktadāhajvaraghnī ca kaphaśukravivardhanī | [RājNigh, Guḍ 27.2]
dvitīyā kṣīrakākolī kṣīraśuklā payasvinī | [RājNigh, Guḍ 28.1]
payasyā kṣīramadhurā vīrā kṣīraviṣāṇikā | [RājNigh, Guḍ 28.2]
jīvavallī jīvaśuklā syād ity eṣā navāhvayā | [RājNigh, Guḍ 29.1]
rasavīryavipākeṣu kākolyā sadṛśī ca sā | [RājNigh, Guḍ 29.2]
māṣaparṇī tu kāmbojī kṛṣṇavṛntā mahāsahā | [RājNigh, Guḍ 30.1]
ārdramāṣā māṃsamāṣā maṅgalyā hayapucchikā | [RājNigh, Guḍ 30.2]
haṃsamāṣāśvapucchā ca pāṇḍurā māṣapattrikā | [RājNigh, Guḍ 31.1]
kalyāṇī vajramūlī ca śāliparṇī visāriṇī | [RājNigh, Guḍ 31.2]
ātmodbhavā bahuphalā svayambhūḥ sulabhā ghanā | [RājNigh, Guḍ 32.1]
ity eṣā māṣaparṇī syād ekaviṃśatināmakā | [RājNigh, Guḍ 32.2]
māṣaparṇī rase tiktā vṛṣyā dāhajvarāpahā | [RājNigh, Guḍ 33.1]
śukravṛddhikarī balyā śītalā puṣṭivardhinī | [RājNigh, Guḍ 33.2]
mudgaparṇī kṣudrasahā śimbī mārjāragandhikā | [RājNigh, Guḍ 34.1]
vanajā riṅgiṇī hrasvā sūryaparṇī kuraṅgikā | [RājNigh, Guḍ 34.2]
kāṃsikā kākamudgā ca vanamudgā vanodbhavā | [RājNigh, Guḍ 35.1]
araṇyamudgā vanyeti jñeyā pañcadaśāhvayā | [RājNigh, Guḍ 35.2]
mudgaparṇī himā kāsavātaraktakṣayāpahā | [RājNigh, Guḍ 36.1]
pittadāhajvarān hanti cakṣuṣyā śukravṛddhikṛt | [RājNigh, Guḍ 36.2]
jīvantī syāj jīvanī jīvanīyā jīvā jīvyā jīvadā jīvadātrī | [RājNigh, Guḍ 37.1]
śākaśreṣṭhā jīvabhadrā ca bhadrā maṅgalyā ca kṣudrajīvā yaśasyā | [RājNigh, Guḍ 37.2]
śṛṅgāṭī jīvapṛṣṭhā ca kāñjikā śaśaśimbikā | [RājNigh, Guḍ 38.1]
supiṅgaleti jīvantī jñeyā cāṣṭādaśābhidhā | [RājNigh, Guḍ 38.2]
jīvantī madhurā śītā raktapittānilāpahā | [RājNigh, Guḍ 39.1]
kṣayadāhajvarān hanti kaphavīryavivardhanī | [RājNigh, Guḍ 39.2]
jīvanty anyā bṛhatpūrvā putrabhadrā priyaṃkarī | [RājNigh, Guḍ 40.1]
madhurā jīvapṛṣṭhā ca bṛhajjīvā yaśaskarī | [RājNigh, Guḍ 40.2]
evam eva bṛhatpūrvā rasavīryabalānvitā | [RājNigh, Guḍ 41.1]
bhūtavidrāvaṇī jñeyā vegād rasaniyāmikā | [RājNigh, Guḍ 41.2]
hemā hemavatī saumyā tṛṇagranthir himāśrayā | [RājNigh, Guḍ 42.1]
svarṇaparṇī sujīvantī svarṇajīvā suvarṇikā | [RājNigh, Guḍ 42.2]
hemapuṣpī svarṇalatā svarṇajīvantikā ca sā | [RājNigh, Guḍ 43.1]
hemavallī hemalatā nāmāny asyāś caturdaśa | [RājNigh, Guḍ 43.2]
svarṇajīvantikā vṛṣyā cakṣuṣyā madhurā tathā | [RājNigh, Guḍ 44.1]
śiśirā vātapittāsṛgdāhajid balavardhanī | [RājNigh, Guḍ 44.2]
liṅginī bahupattrā syād īśvarī śaivamallikā | [RājNigh, Guḍ 45.1]
svayambhūr liṅgasambhūtā liṅgī citraphalāmṛtā | [RājNigh, Guḍ 45.2]
paṇḍolī liṅgajā devī caṇḍāpastambhinī tathā | [RājNigh, Guḍ 46.1]
śivajā śivavallī ca vijñeyā ṣoḍaśāhvayā | [RājNigh, Guḍ 46.2]
liṅginī kaṭur uṣṇā ca durgandhā ca rasāyanī | [RājNigh, Guḍ 47.1]
sarvasiddhikarī divyā vaśyā rasaniyāminī | [RājNigh, Guḍ 47.2]
koṣātakī kṛtacchidrā jālinī kṛtavedhanā | [RājNigh, Guḍ 48.1]
kṣveḍā sutiktā ghaṇṭālī mṛdaṅgaphalinī tathā | [RājNigh, Guḍ 48.2]
kośātakī tu śiśirā kaṭukālpakaṣāyakā | [RājNigh, Guḍ 49.1]
pittavātakaphaghnī ca malādhmānaviśodhinī | [RājNigh, Guḍ 49.2]
kapikacchur ātmaguptā svayaṃguptā maharṣabhī | [RājNigh, Guḍ 50.1]
lāṅgūlī kuṇḍalī caṇḍā markaṭī durabhigrahā | [RājNigh, Guḍ 50.2]
kapiromaphalā guptā duḥsparśā kacchurā jayā | [RājNigh, Guḍ 51.1]
prāvṛṣeṇyā śūkaśimbī badarī gurur ārṣabhī | [RājNigh, Guḍ 51.2]
śimbī varāhikā tīkṣṇā romālur vanaśūkarī | [RājNigh, Guḍ 52.1]
kīśaromā romavallī syāt ṣaḍviṃśatināmakā | [RājNigh, Guḍ 52.2]
kapikacchūḥ svādurasā vṛṣyā vātakṣayāpahā | [RājNigh, Guḍ 53.1]
śītapittāsrahantrī ca vikṛtā vraṇanāśinī | [RājNigh, Guḍ 53.2]
khavally ākāśavallī syād asparśā vyomavallikā | [RājNigh, Guḍ 54.1]
ākāśanāmapūrvā sā vallīparyāyagā smṛtā | [RājNigh, Guḍ 54.2]
ākāśavallī kaṭukā madhurā pittanāśinī | [RājNigh, Guḍ 55.1]
vṛṣyā rasāyanī balyā divyauṣadhiparā smṛtā | [RājNigh, Guḍ 55.2]
kaṭutumbī kaṭuphalā tumbinī kaṭutumbinī | [RājNigh, Guḍ 56.1]
bṛhatphalā rājaputrī tiktabījā ca tumbikā | [RājNigh, Guḍ 56.2]
kaṭutumbī kaṭus tīkṣṇā vāntikṛt śvāsavātajit | [RājNigh, Guḍ 57.1]
kāsaghnī śodhanī śophavraṇaviṣāpahā | [RājNigh, Guḍ 57.2]
jīmūtakaḥ kaṇṭaphalā garāgarī veṇī sahā krośaphalā ca kaṭphalā | [RājNigh, Guḍ 58.1]
ghorā kadambā viṣahā ca karkaṭī syād devadālī khalu sāramūṣikā | [RājNigh, Guḍ 58.2]
vṛttakośā viṣaghnī ca dālī lomaśapattrikā | [RājNigh, Guḍ 59.1]
turaṅgikā ca tarkārī nāmnām ekonaviṃśatiḥ | [RājNigh, Guḍ 59.2]
devadālī tu tiktoṣṇā kaṭuḥ pāṇḍukaphāpahā | [RājNigh, Guḍ 60.1]
durnāmaśvāsakāsaghnī kāmalābhūtanāśanī | [RājNigh, Guḍ 60.2]
vandhyā devī vandhyakarkoṭakā syān nāgārātir nāgahantrī manojñā | [RājNigh, Guḍ 61.1]
pathyā divyā putradātrī sukandā śrīkandā sā kandavallīśvarī ca | [RājNigh, Guḍ 61.2]
sugandhā sarpadamanī viṣakaṇṭakinī varā | [RājNigh, Guḍ 62.1]
kumārī bhūtahantrī ca nāmnām ity ūnaviṃśatiḥ | [RājNigh, Guḍ 62.2]
vandhyākarkoṭakī tiktā kaṭūṣṇā ca kaphāpahā | [RājNigh, Guḍ 63.1]
sthāvarādiviṣaghnī ca śasyate sā rasāyane | [RājNigh, Guḍ 63.2]
tiktatuṇḍī tu tiktākhyā kaṭukā kaṭutuṇḍikā | [RājNigh, Guḍ 64.1]
bimbī ca kaṭutiktādituṇḍīparyāyagā ca sā | [RājNigh, Guḍ 64.2]
kaṭutuṇḍī kaṭus tiktā kaphavāntiviṣāpahā | [RājNigh, Guḍ 65.1]
arocakāsrapittaghnī sadā pathyā ca rocanī | [RājNigh, Guḍ 65.2]
syād ākhukarṇī kṛṣikā dravantī citrā sukarṇondurukarṇikā ca | [RājNigh, Guḍ 66.1]
nyagrodhikā mūṣikanāgakarṇī syād vṛścikarṇī bahukarṇikā ca | [RājNigh, Guḍ 66.2]
mātā bhūmicarī caṇḍā śambarī bahupādikā | [RājNigh, Guḍ 67.1]
pratyakśreṇī vṛṣā caiva putraśreṇy adribhūhvayā | [RājNigh, Guḍ 67.2]
ākhukarṇī kaṭūṣṇā ca kaphapittaharā sadā | [RājNigh, Guḍ 68.1]
ānāhajvaraśūlārtināśinī pācanī parā | [RājNigh, Guḍ 68.2]
aindrīndravāruṇy aruṇā mṛgādanī gavādanī kṣudrasahendracirbhiṭā | [RājNigh, Guḍ 69.1]
sūryā viṣaghnī guṇakarṇikāmarā mātā suvarṇā suphalā ca tārakā | [RājNigh, Guḍ 69.2]
vṛṣabhākṣī gavākṣī ca pītapuṣpīndravallarī | [RājNigh, Guḍ 70.1]
hemapuṣpī kṣudraphalā vāruṇī bālakapriyā | [RājNigh, Guḍ 70.2]
raktervārur viṣalatā śakravallī viṣāpahā | [RājNigh, Guḍ 71.1]
amṛtā viṣavallī ca jñeyonatriṃśadāhvayā | [RājNigh, Guḍ 71.2]
indravāruṇikā tiktā kaṭuśītā ca rocanī | [RājNigh, Guḍ 72.1]
gulmapittodaraśleṣmakrimikuṣṭhajvarāpahā | [RājNigh, Guḍ 72.2]
mahendravāruṇī ramyā citravallī mahāphalā | [RājNigh, Guḍ 73.1]
sā māhendrī citraphalā trapusī trapusā ca sā | [RājNigh, Guḍ 73.2]
ātmarakṣā viśālā ca dīrghavallī bṛhatphalā | [RājNigh, Guḍ 74.1]
syād bṛhadvāruṇī saumyā nāmāny asyāś caturdaśa | [RājNigh, Guḍ 74.2]
mahendravāruṇī jñeyā pūrvoktaguṇabhāginī | [RājNigh, Guḍ 75.1]
rase vīrye vipāke ca kiṃcid eṣā guṇādhikā | [RājNigh, Guḍ 75.2]
yavatiktā mahātiktā dṛḍhapādā visarpiṇī | [RājNigh, Guḍ 76.1]
nākulī netramīlā ca śaṅkhinī patrataṇḍulī | [RājNigh, Guḍ 76.2]
taṇḍulī cākṣapīḍā ca sūkṣmapuṣpī yaśasvinī | [RājNigh, Guḍ 77.1]
māheśvarī tiktayavā yāvī tikteti ṣoḍaśa | [RājNigh, Guḍ 77.2]
yavatiktā satiktāmlā dīpanī rucitatparā | [RājNigh, Guḍ 78.1]
krimikuṣṭhaviṣaghny āmadoṣaghnī recanī ca sā | [RājNigh, Guḍ 78.2]
raudrī jaṭā rudrajaṭā ca rudrā saumyā sugandhā suhatā ghanā ca | [RājNigh, Guḍ 79.1]
syād īśvarī rudralatā supattrā sugandhapatrā surabhiḥ śivāhvā | [RājNigh, Guḍ 79.2]
pattravallī jaṭāvallī rudrāṇī netrapuṣkarā | [RājNigh, Guḍ 80.1]
mahājaṭā jaṭārudrā nāmnāṃ viṃśatir īritā | [RājNigh, Guḍ 80.2]
jaṭā kaṭurasā śvāsakāsahṛdroganāśinī | [RājNigh, Guḍ 81.1]
vidrāviṇī caiva rakṣasāṃ ca nibarhiṇī | [RājNigh, Guḍ 81.2]
jyotiṣmatī svarṇalatānalaprabhā jyotirlatā sā kaṭabhī supiṅgalā | [RājNigh, Guḍ 82.1]
dīptā ca medhyā matido ca durjarā sarasvatī syād amṛtārkasaṃkhyayā | [RājNigh, Guḍ 82.2]
tejovatī bahurasā kanakaprabhānyā tīkṣṇā suvarṇanakulī lavaṇāgnidīptā | [RājNigh, Guḍ 83.1]
tejasvinī suralatāgniphalāgnigarbhā syāt kaṅgaṇī tad anu śailasutā sutailā | [RājNigh, Guḍ 83.2]
suvegā vāyasī tīvrā kākāṇḍī vāyasādanī | [RājNigh, Guḍ 84.1]
gīrlatā śrīphalī saumyā brāhmī lavaṇakiṃśukā | [RājNigh, Guḍ 84.2]
pārāvatapadī pītā pītatailā yaśasvinī | [RājNigh, Guḍ 85.1]
medhyā medhāvinī dhīrā syād ekatriṃśadāhvayā | [RājNigh, Guḍ 85.2]
jyotiṣmatī tiktarasā ca rūkṣā kiṃcit kaṭur vātakaphāpahā ca | [RājNigh, Guḍ 86.1]
dāhapradā dīpanakṛc ca medhyā prajñāṃ ca puṣṇāti tathā dvitīyā | [RājNigh, Guḍ 86.2]
aśvakṣurādrikarṇī ca kaṭabhī dadhipuṣpikā | [RājNigh, Guḍ 87.1]
gardabhī sitapuṣpī ca śvetaspandāparājitā | [RājNigh, Guḍ 87.2]
śvetā bhadrā supuṣpī ca viṣahantrī trir ekadhā | [RājNigh, Guḍ 88.1]
nāgaparyāyakarṇī syād aśvāhvādikṣurī smṛtā | [RājNigh, Guḍ 88.2]
girikarṇī himā tiktā pittopadravanāśinī | [RājNigh, Guḍ 89.1]
cakṣuṣyā viṣadoṣaghnī tridoṣaśamanī ca sā | [RājNigh, Guḍ 89.2]
nīlapuṣpī mahānīlā syān nīlā girikarṇikā | [RājNigh, Guḍ 90.1]
gavādanī vyaktagandhā nīlasyandā ṣaḍāhvayā | [RājNigh, Guḍ 90.2]
nīlādrikarṇī śiśirā satiktā raktātisārajvaradāhahantrī | [RājNigh, Guḍ 91.1]
vicchardikonmādamadabhramārtiśvāsātikāsāmayahāriṇī ca | [RājNigh, Guḍ 91.2]
moraṭaḥ kīrṇapuṣpaś ca pīlupattro madhusravaḥ | [RājNigh, Guḍ 92.1]
ghanamūlo dīrghamūlaḥ puruṣaḥ kṣīramoraṭaḥ | [RājNigh, Guḍ 92.2]
moraṭaḥ kṣīrabahulo madhuraḥ sakaṣāyakaḥ | [RājNigh, Guḍ 93.1]
pittadāhajvarān hanti vṛṣyo balavivardhanaḥ | [RājNigh, Guḍ 93.2]
indīvarā yugmaphalā dīrghavṛttottamāraṇī | [RājNigh, Guḍ 94.1]
puṣpamañjarikā droṇī karambhā nalikā ca sā | [RājNigh, Guḍ 94.2]
indīvarā kaṭuḥ śītā pittaśleṣmāpahārikā | [RājNigh, Guḍ 95.1]
cakṣuṣyā kāsadoṣaghnī vraṇakrimiharā parā | [RājNigh, Guḍ 95.2]
vastāntrī vṛṣagandhākhyā meṣāntrī vṛttapattrikā | [RājNigh, Guḍ 96.1]
ajāntrī vokaḍī caiva syād ity eṣā ṣaḍāhvayā | [RājNigh, Guḍ 96.2]
vastāntrī syāt kaṭurasā kāsadoṣavināśinī | [RājNigh, Guḍ 97.1]
bījadā garbhajananī kīrtitā bhiṣaguttamaiḥ | [RājNigh, Guḍ 97.2]
somavallī mahāgulmā yajñaśreṣṭhā dhanurlatā | [RājNigh, Guḍ 98.1]
somārhā gulmavallī ca yajñavallī dvijapriyā | [RājNigh, Guḍ 98.2]
somakṣīrā ca somā ca yajñāṅgā rudrasaṃkhyayā | [RājNigh, Guḍ 98.3]
somavallī kaṭuḥ śītā madhurā pittadāhanut | [RājNigh, Guḍ 99.1]
tṛṣṇāviśoṣaśamanī pāvanī yajñasādhanī | [RājNigh, Guḍ 99.2]
saumyā mahiṣavallī ca pratisomāntravallikā | [RājNigh, Guḍ 100.1]
apattravallikā proktā kāṇḍaśākhā ṣaḍāhvayā | [RājNigh, Guḍ 100.2]
rasavīryavipāke ca somavallīsamā smṛtā | [RājNigh, Guḍ 100.3]
vatsādanī somavallī vikrāntā mecakābhidhā | [RājNigh, Guḍ 101.1]
pātālagaruḍī tārkṣī sauparṇī gāruḍī tathā | [RājNigh, Guḍ 101.2]
vāsanī dīrghakāṇḍā ca dṛḍhakāṇḍā mahābalā | [RājNigh, Guḍ 102.1]
dīrghavallī dṛḍhalatā nāmāny asyāś caturdaśa | [RājNigh, Guḍ 102.2]
vatsādanī tu madhurā pittadāhāsradoṣanut | [RājNigh, Guḍ 103.1]
vṛṣyā saṃtarpaṇī rucyā viṣadoṣavināśinī | [RājNigh, Guḍ 103.2]
gopālakarkaṭī vanyā gopakarkaṭikā tathā | [RājNigh, Guḍ 104.1]
kṣudrervāruḥ kṣudraphalā gopālī kṣudracirbhaṭā | [RājNigh, Guḍ 104.2]
gopālakarkaṭī śītā madhurā pittanāśanī | [RājNigh, Guḍ 105.1]
mūtrakṛcchrāśmarīmehadāhaśoṣanikṛntanī | [RājNigh, Guḍ 105.2]
kākanāsā dhvāṅkṣanāsā kākatuṇḍā ca vāyasī | [RājNigh, Guḍ 106.1]
suraṅgī taskarasnāyur dhvāṅkṣatuṇḍā sunāsikā | [RājNigh, Guḍ 106.2]
vāyasāhvā dhvāṅkṣanakhī kākākṣā dhvāṅkṣanāsikā | [RājNigh, Guḍ 107.1]
kākaprāṇā ca vijñeyā nāmāny asyās trayodaśa | [RājNigh, Guḍ 107.2]
kākanāsā tu madhurā śiśirā pittahāriṇī | [RājNigh, Guḍ 108.1]
rasāyanī dārḍhyakarī viśeṣāt palitāpahā | [RājNigh, Guḍ 108.2]
kākādanī kākapīluḥ kākaśimbī ca raktalā | [RājNigh, Guḍ 109.1]
dhvāṅkṣādanī vaktraśalyā durmohā vāyasādanī | [RājNigh, Guḍ 109.2]
kākatuṇḍī dhvāṅkṣanakhī vāyasī kākadantikā | [RājNigh, Guḍ 110.1]
dhvāṅkṣadantīti vijñeyās tisraś ca daśa cābhidhāḥ | [RājNigh, Guḍ 110.2]
kākādanī kaṭūṣṇā ca tiktā divyarasāyanī | [RājNigh, Guḍ 111.1]
vātadoṣaharā rucyā palitastambhinī parā | [RājNigh, Guḍ 111.2]
guñjā cūḍāmaṇiḥ saumyā śikhaṇḍī kṛṣṇalāruṇā | [RājNigh, Guḍ 112.1]
tāmrikā śītapākī syād uccaṭā kṛṣṇacūḍikā | [RājNigh, Guḍ 112.2]
raktā ca raktikā caiva kāmbhojī bhillibhūṣaṇā | [RājNigh, Guḍ 113.1]
vanyāsyā mānacūḍā ca vijñeyā ṣoḍaśāhvayā | [RājNigh, Guḍ 113.2]
dvitīyā śvetakāmbhojī śvetaguñjā bhiriṇṭikā | [RājNigh, Guḍ 114.1]
kākādanī kākapīlur vaktraśalyā ṣaḍāhvayā | [RājNigh, Guḍ 114.2]
guñjādvayaṃ tu tiktoṣṇaṃ bījaṃ vāntikarī śiphā | [RājNigh, Guḍ 115.1]
śūlaghnaṃ viṣakṛt pattraṃ vaśye śvetaṃ ca śasyate | [RājNigh, Guḍ 115.2]
vṛddhadāruka āvegī juṅgako dīrghabālukaḥ | [RājNigh, Guḍ 116.1]
vṛddhaḥ koṭarapuṣpī syād ajāntrī chāgalāntrikā | [RājNigh, Guḍ 116.2]
jīrṇadāru dvitīyā syāj jīrṇā phañjī supuṣpikā | [RājNigh, Guḍ 117.1]
ajarā sūkṣmapattrā ca vijñeyā ca ṣaḍāhvayā | [RājNigh, Guḍ 117.2]
vṛddhadārudvayaṃ gaulyaṃ picchilaṃ kaphavātahṛt | [RājNigh, Guḍ 118.1]
balyaṃ kāsāmadoṣaghnaṃ dvitīyaṃ svalpavīryadam | [RājNigh, Guḍ 118.2]
kaivartikā suraṅgā ca latā vallī drumāruhā | [RājNigh, Guḍ 119.1]
riṅgiṇī vastraraṅgā ca bhagā cety aṣṭadhābhidhā | [RājNigh, Guḍ 119.2]
kaivartikā laghur vṛṣyā kaṣāyā kaphanāśanī | [RājNigh, Guḍ 120.1]
kāsaśvāsaharā caiva saiva mandāgnidoṣanut | [RājNigh, Guḍ 120.2]
tālī tamālī tāmrā ca tāmravallī tamālikā | [RājNigh, Guḍ 121.1]
sūkṣmavallī sulomā ca śodhanī tālikā nava | [RājNigh, Guḍ 121.2]
tāmravallī kaṣāyā syāt kaphadoṣavināśanī | [RājNigh, Guḍ 122.1]
mukhakaṇṭhotthadoṣaghnī śleṣmaśuddhikarī parā | [RājNigh, Guḍ 122.2]
kāṇḍīraḥ kāṇḍakaṭuko nāsāsaṃvedanaḥ paṭuḥ | [RājNigh, Guḍ 123.1]
ugrakāṇḍas toyavallī kāravallī sukāṇḍakaḥ | [RājNigh, Guḍ 123.2]
kāṇḍīraḥ kaṭutiktoṣṇaḥ saro duṣṭavraṇārtinut | [RājNigh, Guḍ 124.1]
lūtāgulmodaraplīhaśūlamandāgnināśanaḥ | [RājNigh, Guḍ 124.2]
jantukā jantukārī ca jananī cakravartinī | [RājNigh, Guḍ 125.1]
tiryakphalā niśāndhā ca bahupattrā supattrikā | [RājNigh, Guḍ 125.2]
rājakṛṣṇā janeṣṭā ca kapikacchuphalopamā | [RājNigh, Guḍ 126.1]
rañjanī sūkṣmavallī ca bhramarī kṛṣṇavallikā | [RājNigh, Guḍ 126.2]
vijjullikā vṛkṣaruhā granthiparṇī suvallikā | [RājNigh, Guḍ 127.1]
taruvallī dīrghaphalā ekaviṃśatisaṃjñakā | [RājNigh, Guḍ 127.2]
jantukā śiśirā tiktā raktapittakaphāpahā | [RājNigh, Guḍ 128.1]
dāhatṛṣṇāvamighnī ca rucikṛd dīpanī parā | [RājNigh, Guḍ 128.2]
atyamlaparṇī tīkṣṇā ca kaṇḍulā vallisūraṇā | [RājNigh, Guḍ 129.1]
vallī karavaḍādiś ca vanasthāraṇyavāsinī | [RājNigh, Guḍ 129.2]
atyamlaparṇī tīkṣṇāmlā plīhaśūlavināśanī | [RājNigh, Guḍ 130.1]
vātahṛd dīpanī rucyā gulmaśleṣmāmayāpahā | [RājNigh, Guḍ 130.2]
śaṅkhapuṣpī supuṣpī ca śaṅkhāhvā kambumālinī | [RājNigh, Guḍ 131.1]
sitapuṣpī kambupuṣpī medhyā vanavilāsinī | [RājNigh, Guḍ 131.2]
ciriṇṭī śaṅkhakusumā bhūlagnā śaṅkhamālinī | [RājNigh, Guḍ 132.1]
ity eṣā śaṅkhapuṣpī syād uktā dvādaśanāmabhiḥ | [RājNigh, Guḍ 132.2]
śaṅkhapuṣpī himā tiktā medhākṛt svarakāriṇī | [RājNigh, Guḍ 133.1]
grahabhūtādidoṣaghnī vaśīkaraṇasiddhidā | [RājNigh, Guḍ 133.2]
vartakī tindukinī vibhāṇḍī viṣāṇikā raṅgalatā manojñā | [RājNigh, Guḍ 134.1]
sā raktapuṣpī mahādijālī sā pītakīlāpi ca carmaraṅgā | [RājNigh, Guḍ 134.2]
vāmāvartā ca saṃyuktā bhūsaṃkhyā śaśisaṃyutā | [RājNigh, Guḍ 135.1]
āvartakī kaṣāyāmlā śītalā pittahāriṇī | [RājNigh, Guḍ 135.2]
karṇasphoṭā śrutisphoṭā tripuṭā kṛṣṇataṇḍulā | [RājNigh, Guḍ 136.1]
citraparṇī sphoṭalatā candrikā cārdhacandrikā | [RājNigh, Guḍ 136.2]
karṇasphoṭā kaṭus tiktā himā sarvaviṣāpahā | [RājNigh, Guḍ 137.1]
grahabhūtādidoṣaghnī sarvavyādhivināśinī | [RājNigh, Guḍ 137.2]
kaṭvī kaṭukavallī ca sukāṣṭhā kāṣṭhavallikā | [RājNigh, Guḍ 138.1]
suvallī ca mahāvallī paśumohanikā kaṭuḥ | [RājNigh, Guḍ 138.2]
kaṭvī tu kaṭukā śītā kaphaśvāsārtināśanī | [RājNigh, Guḍ 139.1]
nānājvaraharā rucyā rājayakṣmanivāriṇī | [RājNigh, Guḍ 139.2]
jñeyāmṛtasravā vṛttāruhākhyā toyavallikā | [RājNigh, Guḍ 140.1]
ghanavallī sitalatā nāmabhiḥ śarasaṃmitā | [RājNigh, Guḍ 140.2]
uktāmṛtasravā pathyā īṣat tiktā rasāyanī | [RājNigh, Guḍ 141.1]
viṣaghnī vraṇakuṣṭhādīn kāmalāṃ śvayathuṃ jayet | [RājNigh, Guḍ 141.2]
putradātrī tu vātārir bhramarī śvetapuṣpikā | [RājNigh, Guḍ 142.1]
vṛttapattrātigandhālur vaiśijātā suvallarī | [RājNigh, Guḍ 142.2]
putradātrī tu vātaghnī kaṭur uṣṇā kaphāpahā | [RājNigh, Guḍ 143.1]
surabhiḥ sarvadā pathyā vandhyādoṣavināśanī | [RājNigh, Guḍ 143.2]
palāśī pattravallī parṇavallī palāśikā | [RājNigh, Guḍ 144.1]
khuraparṇī suparṇī ca dīrghavallī viṣādanī | [RājNigh, Guḍ 144.2]
amlapattrī dīrghapattrī rasāmlā cāmlakā ca sā | [RājNigh, Guḍ 145.1]
amlātakī kāñjikā ca syāc caturdaśadhābhidhā | [RājNigh, Guḍ 145.2]
palāśī laghuramyā ca mukhadoṣavināśanī | [RājNigh, Guḍ 146.1]
arocakaharā pathyā pittakopakarī ca sā | [RājNigh, Guḍ 146.2]
iti bahuvidhavallīstomanāmābhidhānapraguṇaguṇayathāvadvarṇanāpūrṇam enam | [RājNigh, Guḍ 147.1]
sulalitapadasargaṃ varganāmnā ca vaidyaḥ sadasi bahuvilāsaṃ vyāsavad vyātanotu | [RājNigh, Guḍ 147.2]
dīptā dīdhitayas tathāndhatamasadhvaṃsāya bhānor iva vyātanvanti nijaṃ rujāṃ vijayate vīryaṃ viruddhau ca yāḥ | [RājNigh, Guḍ 148.1]
tāsām eva vilāsabhūmir asamo vargaḥ śruto vīrudhāṃ vīrudvarga iti pratītamahimā naisargikair yo guṇaiḥ | [RājNigh, Guḍ 148.2]
prāptā yasya parigrahaṃ trividhasadvīraikacūḍāmaṇes tīvrāṇy oṣadhayaḥ sravanti sahasā vīryāṇy ajaryād iva | [RājNigh, Guḍ 149.1]
tasyāyaṃ nṛhareḥ kṛtau sthitim agād vargo guḍūcyādikas tārtīyīkatayābhidhānaracanācūḍāmaṇau kīrtitaḥ | [RājNigh, Guḍ 149.2]
{RājNigh, Parp.}
parpaṭo jīvakaś caivarṣabhakaḥ śrāvaṇī dvidhā | [RājNigh, Parp. 1.1]
medādvayam ṛddhivṛddhī dhūmrapattrā prasāraṇī | [RājNigh, Parp. 1.2]
catuṣpāṣāṇabhedaḥ syāt kanyā barhiśikhā tathā | [RājNigh, Parp. 2.1]
kṣīriṇīdvitayaṃ caiva trāyamāṇā rudantikā | [RājNigh, Parp. 2.2]
brāhmī dvidhā ca vandākaḥ kulatthā taṇḍulīyakaḥ | [RājNigh, Parp. 3.1]
civillo nāgaśuṇḍī ca kuṭumbī sthalapadminī | [RājNigh, Parp. 3.2]
jambūś ca nāgadantī ca viṣṇukrāntā kuṇañjaraḥ | [RājNigh, Parp. 4.1]
bhūmyāmalī ca gorakṣī golomī dugdhaphenikā | [RājNigh, Parp. 4.2]
kṣudrāmlikā ca lajjāhvī haṃsapādī ca kātharā | [RājNigh, Parp. 5.1]
punarnavātrayaṃ proktaṃ vasuko dvividhaḥ smṛtaḥ | [RājNigh, Parp. 5.2]
sarpiṇī cālir matsyākṣī guṇḍālāvanipāṭalī | [RājNigh, Parp. 6.1]
syāt pāṇḍuraphalī śvetā brahmadaṇḍī dravantikā | [RājNigh, Parp. 6.2]
droṇapuṣpīdvayaṃ caiva jhaṇḍūr gorakṣadugdhikā | [RājNigh, Parp. 7.1]
navabāṇamitāḥ kṣudrakṣupāḥ proktā yathākramāt | [RājNigh, Parp. 7.2]
parpaṭaś carako reṇus tṛṣṇāriḥ kharako rajaḥ | [RājNigh, Parp. 8.1]
śītaḥ śītapriyaḥ pāṃśuḥ kalpāṅgī varmakaṇṭakaḥ | [RājNigh, Parp. 8.2]
kṛśaśākhaḥ parpaṭakaḥ sutikto raktapuṣpakaḥ | [RājNigh, Parp. 9.1]
pittāriḥ kaṭupattraś ca kavaco 'ṣṭādaśābhidhaḥ | [RājNigh, Parp. 9.2]
parpaṭaḥ śītalas tiktaḥ pittaśleṣmajvarāpahaḥ | [RājNigh, Parp. 10.1]
raktadāhāruciglānimadavibhramanāśanaḥ | [RājNigh, Parp. 10.2]
jīvako jīvano jīvyaḥ śṛṅgāhvaḥ prāṇadaḥ priyaḥ | [RājNigh, Parp. 11.1]
cirajīvī ca madhuro maṅgalyaḥ kūrcaśīrṣakaḥ | [RājNigh, Parp. 11.2]
hrasvāṅgo vṛddhidaś cokto hy āyuṣmān jīvadas tathā | [RājNigh, Parp. 12.1]
dīrghāyur baladaś caiva nāmāny etāni ṣoḍaśa | [RājNigh, Parp. 12.2]
jīvako madhuraḥ śīto raktapittānilārtijit | [RājNigh, Parp. 13.1]
kṣayadāhajvarān hanti śukraśleṣmavivardhanaḥ | [RājNigh, Parp. 13.2]
ṛṣabho gopatir dhīro viṣāṇī dhūrddharo vṛṣaḥ | [RājNigh, Parp. 14.1]
kakudmān puṅgavo voḍhā śṛṅgī dhuryaś ca bhūpatiḥ | [RājNigh, Parp. 14.2]
kāmī ṛkṣapriyaś cokṣā lāṅgulī gauś ca bandhuraḥ | [RājNigh, Parp. 15.1]
gorakṣo vanavāsī ca jñeyo viṃśatināmakaḥ | [RājNigh, Parp. 15.2]
ṛṣabho madhuraḥ śītaḥ pittaraktavirekanut | [RājNigh, Parp. 16.1]
śukraśleṣmakaro dāhakṣayajvaraharaś ca saḥ | [RājNigh, Parp. 16.2]
śrāvaṇī syān muṇḍitikā bhikṣuḥ śravaṇaśīrṣikā | [RājNigh, Parp. 17.1]
śravaṇā ca pravrajitā parivrājī tapodhanā | [RājNigh, Parp. 17.2]
śrāvaṇī tu kaṣāyā syāt kaṭūṣṇā kaphapittanut | [RājNigh, Parp. 18.1]
āmātīsārakāsaghnī viṣacchardivināśinī | [RājNigh, Parp. 18.2]
mahāśrāvaṇikānyā sā mahāmuṇḍī ca locanī | [RājNigh, Parp. 19.1]
kadambapuṣpī vikacā kroḍacūḍā palaṅkaṣā | [RājNigh, Parp. 19.2]
nadīkadambo muṇḍākhyā mahāmuṇḍanikā ca sā | [RājNigh, Parp. 20.1]
chinnā granthinikā mātā sthavirā lobhanī tathā | [RājNigh, Parp. 20.2]
bhūkadambo 'lambuṣā syād iti saptadaśāhvayā | [RājNigh, Parp. 20.3]
mahāmuṇḍy uṣṇatiktā ca īṣad gaulyā marucchidā | [RājNigh, Parp. 21.1]
svarakṛd rocanī caiva mehahṛc ca rasāyanī | [RājNigh, Parp. 21.2]
medā vasā maṇicchidrā jīvanī śalyaparṇikā | [RājNigh, Parp. 22.1]
nakhacchedyā himā raṅgā madhyadeśe prajāyate | [RājNigh, Parp. 22.2]
medaḥsārā snehavatī medinī madhurā varā | [RājNigh, Parp. 23.1]
snigdhā medodravā sādhvī śalyadā bahurandhrikā | [RājNigh, Parp. 23.2]
ūnaviṃśatyāhvayā sā matā pūruṣadantikā | [RājNigh, Parp. 23.3]
medā tu madhurā śītā pittadāhārtikāsanut | [RājNigh, Parp. 24.1]
rājayakṣmajvaraharā vātadoṣakarī ca sā | [RājNigh, Parp. 24.2]
mahāmedā vasucchidrā jīvanī pāṃśurāgiṇī | [RājNigh, Parp. 25.1]
deveṣṭā suramedā ca divyā devamaṇis tathā | [RājNigh, Parp. 25.2]
devagandhā mahācchidrā ṛkṣārhā rudrasaṃmitā | [RājNigh, Parp. 26.1]
mahāmedābhidhaḥ kando latājātaḥ supāṇḍuraḥ | [RājNigh, Parp. 26.2]
medāpi śuklakandaḥ syān medodhātum iva sravet | [RājNigh, Parp. 26.3]
mahāmedā himā rucyā kaphaśukrapravṛddhikṛt | [RājNigh, Parp. 27.1]
hanti dāhāsrapittāni kṣayavātajvaraṃ ca sā | [RājNigh, Parp. 27.2]
ṛddhiḥ siddhiḥ prāṇadā jīvadātrī siddhā yogyā cetanīyā rathāṅgī | [RājNigh, Parp. 28.1]
maṅgalyā syāl lokakāntā yaśasyā jīvaśreṣṭhā dvādaśāhvā krameṇa | [RājNigh, Parp. 28.2]
vṛddhis tuṣṭiḥ puṣṭidā vṛddhidātrī maṅgalyā śrīḥ sampad āśīr janeṣṭā | [RājNigh, Parp. 29.1]
lakṣmīr bhūtir mut sukhaṃ jīvabhadrā syād ity eṣā lokasaṃjñā krameṇa | [RājNigh, Parp. 29.2]
ṛddhir vṛddhiś ca kandau dvau bhavataḥ kośayāmale | [RājNigh, Parp. 30.1]
śvetaromānvitaḥ kando latājātaḥ sarandhrakaḥ | [RājNigh, Parp. 30.2]
tūlagranthisamā ṛddhir vāmāvartaphalā ca sā | [RājNigh, Parp. 31.1]
vṛddhis tu dakṣiṇāvartaphalā proktā maharṣibhiḥ | [RājNigh, Parp. 31.2]
ṛddhir vṛddhiś ca madhurā susnigdhā tiktaśītalā | [RājNigh, Parp. 32.1]
rucimedhākarī śleṣmakrimikuṣṭhaharā parā | [RājNigh, Parp. 32.2]
prayogeṣv anayor ekaṃ yathālābhaṃ prayojayet | [RājNigh, Parp. 33.1]
yatra dvayānusṛṣṭiḥ syād dvayam apy atra yojayet | [RājNigh, Parp. 33.2]
dhūmrapattrā tu dhūmrāhvā sulabhā tu svayambhuvā | [RājNigh, Parp. 34.1]
gṛdhrapattrā ca gṛdhrāṇī krimighnī strīmalāpahā | [RājNigh, Parp. 34.2]
dhūmrapattrā rase tiktā śophaghnī krimināśinī | [RājNigh, Parp. 35.1]
uṣṇā kāsaharā caiva rucyā dīpanakāriṇī | [RājNigh, Parp. 35.2]
prasāraṇī suprasarā sāraṇī saraṇī sarā | [RājNigh, Parp. 36.1]
cāruparṇī rājabalā bhadraparṇī pratānikā | [RājNigh, Parp. 36.2]
prabalā rājaparṇī ca balyā bhadrabalā tathā | [RājNigh, Parp. 37.1]
candravallī prabhadrā ca jñeyā pañcadaśāhvayā | [RājNigh, Parp. 37.2]
prasāraṇī gurūṣṇā ca tiktā vātavināśinī | [RājNigh, Parp. 38.1]
arśaḥśvayathuhantrī ca malaviṣṭambhahāriṇī | [RājNigh, Parp. 38.2]
pāṣāṇabhedako 'śmaghnaḥ śilābhedo 'śmabhedakaḥ | [RājNigh, Parp. 39.1]
śvetā copalabhedī ca nagajic chiligarbhajā | [RājNigh, Parp. 39.2]
pāṣāṇabhedo madhuras tikto mehavināśanaḥ | [RājNigh, Parp. 40.1]
tṛḍdāhamūtrakṛcchraghnaḥ śītalaś cāśmarīharaḥ | [RājNigh, Parp. 40.2]
anyā tu vaṭapattrī syād anyā cairāvatī ca sā | [RājNigh, Parp. 41.1]
godhāvatīrāvatī ca śyāmā khaṭvāṅganāmikā | [RājNigh, Parp. 41.2]
vaṭapattrī himā gaulyā mehakṛcchravināśinī | [RājNigh, Parp. 42.1]
baladā vraṇahantrī ca kiṃcid dīpanakāriṇī | [RājNigh, Parp. 42.2]
anyā śvetā śilāvalkā śilājā śailavalkalā | [RājNigh, Parp. 43.1]
valkalā śailagarbhāhvā śilātvak saptanāmikā | [RājNigh, Parp. 43.2]
śilāvalkaṃ himaṃ svādu mehakṛcchravināśanam | [RājNigh, Parp. 44.1]
mūtrarodhāśmarīśūlakṣayapittāpahārakam | [RājNigh, Parp. 44.2]
kṣudrapāṣāṇabhedānyā catuṣpattrī ca pārvatī | [RājNigh, Parp. 45.1]
nāgabhūr aśmaketuś ca giribhūḥ kandarodbhavā | [RājNigh, Parp. 45.2]
śailodbhavā ca girijā nagajā ca daśāhvayā | [RājNigh, Parp. 46.1]
kṣudrapāṣāṇabhedā tu vraṇakṛcchrāśmarīharā | [RājNigh, Parp. 46.2]
gṛhakanyā kumārī ca kanyakā dīrghapattrikā | [RājNigh, Parp. 47.1]
sthaleruhā mṛduḥ kanyā bahupattrāmarājarā | [RājNigh, Parp. 47.2]
kaṇṭakaprāvṛtā vīrā bhṛṅgeṣṭā vipulasravā | [RājNigh, Parp. 48.1]
brahmaghnī taruṇī rāmā kapilā cāmbudhisravā | [RājNigh, Parp. 48.2]
sukaṇṭakā sthūladalety ekaviṃśatināmakā | [RājNigh, Parp. 48.3]
gṛhakanyā himā tiktā madagandhiḥ kaphāpahā | [RājNigh, Parp. 49.1]
pittakāsaviṣaśvāsakuṣṭhaghnī ca rasāyanī | [RājNigh, Parp. 49.2]
barhicūḍā tu śikhinī śikhāluḥ suśikhā śikhā | [RājNigh, Parp. 50.1]
śikhābalā kekiśikhā mayūrādyabhidhā śikhā | [RājNigh, Parp. 50.2]
barhicūḍā rase svādur mūtrakṛcchravināśinī | [RājNigh, Parp. 51.1]
bālagrahādidoṣaghnī vaśyakarmaṇi śasyate | [RājNigh, Parp. 51.2]
kṣīriṇī kāñcanakṣīrī karṣaṇī kaṭuparṇikā | [RājNigh, Parp. 52.1]
tiktadugdhā haimavatī himadugdhā himāvatī | [RājNigh, Parp. 52.2]
himādrijā pītadugdhā yavaciñcā himodbhavā | [RājNigh, Parp. 53.1]
haimī ca himajā ceti caturekaguṇāhvayā | [RājNigh, Parp. 53.2]
kṣīriṇī kaṭutiktā ca recanī śophatāpanut | [RājNigh, Parp. 54.1]
krimidoṣakaphaghnī ca pittajvaraharā ca sā | [RājNigh, Parp. 54.2]
svarṇakṣīrī svarṇadugdhā svarṇāhvā rukmiṇī tathā | [RājNigh, Parp. 55.1]
suvarṇā hemadugdhī ca hemakṣīrī ca kāñcanī | [RājNigh, Parp. 55.2]
svarṇakṣīrī himā tiktā krimipittakaphāpahā | [RājNigh, Parp. 56.1]
mūtrakṛcchrāśmarīśophadāhajvaraharā parā | [RājNigh, Parp. 56.2]
trāyamāṇā kṛtatrāṇā trāyantī trāyamāṇikā | [RājNigh, Parp. 57.1]
balabhadrā sukāmā ca vārṣikī girijānujā | [RājNigh, Parp. 57.2]
maṅgalyāhvā devabalā pālanī bhayanāśinī | [RājNigh, Parp. 58.1]
avanī rakṣaṇī trāṇā vijñeyā ṣoḍaśāhvayā | [RājNigh, Parp. 58.2]
trāyantī śītamadhurā gulmajvarakaphāsranut | [RājNigh, Parp. 59.1]
bhramatṛṣṇākṣayaglāniviṣacchardivināśinī | [RājNigh, Parp. 59.2]
syād rudantī sravattoyā saṃjīvany amṛtasravā | [RājNigh, Parp. 60.1]
romāñcikā mahāmāṃsī caṇapattrī sudhāsravā | [RājNigh, Parp. 60.2]
rudantī kaṭutiktoṣṇā kṣayakrimivināśinī | [RājNigh, Parp. 61.1]
raktapittakaphaśvāsamehahārī rasāyanī | [RājNigh, Parp. 61.2]
caṇapattrasamaṃ pattraṃ kṣupaṃ caiva tathāmlakam | [RājNigh, Parp. 62.1]
śiśire jalabindūnāṃ sravantīti rudantikā | [RājNigh, Parp. 62.2]
brāhmī sarasvatī saumyā suraśreṣṭhā suvarcalā | [RājNigh, Parp. 63.1]
kapotavegā vaidhātrī divyatejā mahauṣadhī | [RājNigh, Parp. 63.2]
svāyambhuvī somalatā surejyā brahmakanyakā | [RājNigh, Parp. 64.1]
maṇḍūkamātā matsyākṣī maṇḍūkī surasā tathā | [RājNigh, Parp. 64.2]
medhyā vīrā bhāratī ca varā ca parameṣṭhinī | [RājNigh, Parp. 65.1]
divyā ca śāradī ceti caturviṃśatināmakā | [RājNigh, Parp. 65.2]
brāhmī himā kaṣāyā ca tiktā vātāsrapittajit | [RājNigh, Parp. 66.1]
buddhiṃ prajñāṃ ca medhāṃ ca kuryād āyuṣyavardhanī | [RājNigh, Parp. 66.2]
brāhmī tu kṣudrapattrānyā laghubrāhmī jalodbhavā | [RājNigh, Parp. 67.1]
brāhmī tiktarasoṣṇā ca sarā vātāmaśophajit | [RājNigh, Parp. 67.2]
vandākaḥ pādaparuhā śikharī tarurohiṇī | [RājNigh, Parp. 68.1]
vṛkṣādanī vṛkṣaruhā kāmavṛkṣaś ca śekharī | [RājNigh, Parp. 68.2]
keśarūpā taruruhā tarusthā gandhamedinī | [RājNigh, Parp. 69.1]
kāminī taruruṭ śyāmā drupadī ṣoḍaśābhidhāḥ | [RājNigh, Parp. 69.2]
vandākas tiktaśiśiraḥ kaphapittaśramāpahaḥ | [RājNigh, Parp. 70.1]
vaśyādisiddhido vṛṣyaḥ kaṣāyaś ca rasāyanaḥ | [RājNigh, Parp. 70.2]
kulatthā dṛkprasādā ca jñeyāraṇyakulatthikā | [RājNigh, Parp. 71.1]
kulālī locanahitā cakṣuṣyā kumbhakārikā | [RājNigh, Parp. 71.2]
kulatthikā kaṭus tiktā syād arśaḥśūlanāśanī | [RājNigh, Parp. 72.1]
vibandhādhmānaśamanī cakṣuṣyā vraṇaropaṇī | [RājNigh, Parp. 72.2]
taṇḍulīyas tu bhaṇḍīras taṇḍulī taṇḍulīyakaḥ | [RājNigh, Parp. 73.1]
granthilo bahuvīryaś ca meghanādo ghanasvanaḥ | [RājNigh, Parp. 73.2]
suśākaḥ pathyaśākaś ca sphūrjathuḥ svanitāhvayaḥ | [RājNigh, Parp. 74.1]
vīras taṇḍulanāmā ca paryāyāś ca caturdaśa | [RājNigh, Parp. 74.2]
taṇḍulīyas tu śiśiro madhuro viṣanāśanaḥ | [RājNigh, Parp. 75.1]
rucikṛd dīpanaḥ pathyaḥ pittadāhabhramāpahaḥ | [RājNigh, Parp. 75.2]
civillikā raktadalā kharacchadā syāt kṣudragholī madhumālapattrikā | [RājNigh, Parp. 76.1]
civillikā caiva kaṭuḥ kaṣāyikā jvare 'tisāre ca hitā rasāyanī | [RājNigh, Parp. 76.2]
hastiśuṇḍī mahāśuṇḍī śuṇḍī ghūsarapattrikā | [RājNigh, Parp. 77.1]
hastiśuṇḍī kaṭūṣṇā syāt saṃnipātajvarāpahā | [RājNigh, Parp. 77.2]
kuṭumbinī payasyā ca kṣīriṇī jalakāmukā | [RājNigh, Parp. 78.1]
vakraśalyā durādharṣā krūrakarmā jhiriṇṭikā | [RājNigh, Parp. 78.2]
śītā praharajāyā ca śītalā ca jaleruhā | [RājNigh, Parp. 79.1]
vikhyātā kila vidvadbhir eṣā dvādaśanāmabhiḥ | [RājNigh, Parp. 79.2]
kuṭumbinī tu madhurā grāhiṇī kaphapittanut | [RājNigh, Parp. 80.1]
vraṇāsradoṣakaṇḍūtināśanī sā rasāyanī | [RājNigh, Parp. 80.2]
sthalapadmī tu padmāhvā cāraṭī padmacāriṇī | [RājNigh, Parp. 81.1]
sugandhamūlāmburuhā lakṣmīśreṣṭhā supuṣkarā | [RājNigh, Parp. 81.2]
ramyā padmavatī cāticarā sthūlaruhā smṛtā | [RājNigh, Parp. 82.1]
jñeyā puṣkariṇī caiva puṣkarādyā ca parṇikā | [RājNigh, Parp. 82.2]
puṣkarādiyutā nāḍī proktā pañcadaśāhvayā | [RājNigh, Parp. 82.3]
sthalādipadminī gaulyā tiktā śītā ca vāntinut | [RājNigh, Parp. 83.1]
raktapittaharā mehabhūtātīsāranāśanī | [RājNigh, Parp. 83.2]
jambūr jāmbavatī vṛttā vṛttapuṣpā ca jāmbavī | [RājNigh, Parp. 84.1]
madaghnī nāgadamanī durdharṣā duḥsahā nava | [RājNigh, Parp. 84.2]
jñeyā jambūs tridoṣaghnī tīkṣṇoṣṇā kaṭutiktakā | [RājNigh, Parp. 85.1]
udarādhmānadoṣaghnī koṣṭhaśodhanakāriṇī | [RājNigh, Parp. 85.2]
nāgadantī śvetaghaṇṭā madhupuṣpā viśodhanī | [RājNigh, Parp. 86.1]
nāgasphotā viśālākṣī nāgacchatrā vicakṣaṇā | [RājNigh, Parp. 86.2]
sarpapuṣpī śuklapuṣpī svādukā śītadantikā | [RājNigh, Parp. 87.1]
sitapuṣpī sarpadantī nāginī bāṇabhūmitā | [RājNigh, Parp. 87.2]
nāgadantī kaṭus tiktā rūkṣā vātakaphāpahā | [RājNigh, Parp. 88.1]
medhākṛd viṣadoṣaghnī pācanī śubhadāyinī | [RājNigh, Parp. 88.2]
gulmaśūlodaravyādhikaṇṭhadoṣanikṛntanī | [RājNigh, Parp. 88.3]
viṣṇukrāntā harikrāntā nīlapuṣpāparājitā | [RājNigh, Parp. 89.1]
nīlakrāntā satīnā ca vikrāntā chardikā ca sā | [RājNigh, Parp. 89.2]
viṣṇukrāntā kaṭus tiktā kaphavātāmayāpahā | [RājNigh, Parp. 89.3]
kuṇañjaraḥ kuṇañjī ca kuṇañjo 'raṇyavāstukaḥ | [RājNigh, Parp. 90.1]
kuṇañjo madhuro rucyo dīpanaḥ pācano hitaḥ | [RājNigh, Parp. 90.2]
bhūmyāmalī tamālī ca tālī caiva tamālikā | [RājNigh, Parp. 91.1]
uccaṭā dṛḍhapādī ca vitunnā ca vitunnikā | [RājNigh, Parp. 91.2]
bhūdhātrī cāruṭā vṛṣyā viṣaghnī bahupatrikā | [RājNigh, Parp. 92.1]
bahuvīryāhibhayadā viśvaparṇī himālayā | [RājNigh, Parp. 92.2]
jaṭā vīrā ca nāmnāṃ sā bhaved ekonaviṃśatiḥ | [RājNigh, Parp. 92.3]
bhūdhātrī tu kaṣāyāmlā pittamehavināśanī | [RājNigh, Parp. 93.1]
śiśirā mūtrarogārtiśamanī dāhanāśanī | [RājNigh, Parp. 93.2]
gorakṣī sarpadaṇḍī ca dīrghadaṇḍī sudaṇḍikā | [RājNigh, Parp. 94.1]
citralā gandhabahulā gopālī pañcaparṇikā | [RājNigh, Parp. 94.2]
gorakṣī madhurā tiktā śiśirā dāhapittanut | [RājNigh, Parp. 95.1]
visphoṭavāntyatīsārajvaradoṣavināśanī | [RājNigh, Parp. 95.2]
golomikā tu godhūmī gojā kroṣṭukapucchikā | [RājNigh, Parp. 96.1]
gosambhavā prastariṇī vijñeyeti ṣaḍāhvayā | [RājNigh, Parp. 96.2]
golomikā kaṭus tiktā tridoṣaśamanī himā | [RājNigh, Parp. 97.1]
mūlarogāsradoṣaghnī grāhiṇī dīpanī ca sā | [RājNigh, Parp. 97.2]
dugdhaphenī payaḥphenī phenadugdhā payasvinī | [RājNigh, Parp. 98.1]
lūtārir vraṇaketuś ca gojāparṇī ca saptadhā | [RājNigh, Parp. 98.2]
dugdhaphenī kaṭus tiktā śiśirā viṣanāśinī | [RājNigh, Parp. 99.1]
vraṇāpasāriṇī rucyā yuktyā caiva rasāyanī | [RājNigh, Parp. 99.2]
kṣudrāmlikā tu cāṅgerī cukrāhvā cukrikā ca sā | [RājNigh, Parp. 100.1]
loṇāmlā ca catuṣparṇī loṇā loḍāmlapatrikā | [RājNigh, Parp. 100.2]
ambaṣṭhāmlavatī caiva amlā dantaśaṭhā matā | [RājNigh, Parp. 101.1]
śastrāṅgā cāmlapattrī ca jñeyā pañcadaśāhvayā | [RājNigh, Parp. 101.2]
kṣudrāmlī ca rase sāmlā soṣṇā sā vahnivardhanī | [RājNigh, Parp. 102.1]
rucikṛd grahaṇīdoṣadurnāmaghnī kaphāpahā | [RājNigh, Parp. 102.2]
raktapādī śamīpattrā spṛkkā khadirapatrikā | [RājNigh, Parp. 103.1]
saṅkocanī samaṅgā ca namaskārī prasāriṇī | [RājNigh, Parp. 103.2]
lajjāluḥ saptaparṇī syāt khadirī gaṇḍamālikā | [RājNigh, Parp. 104.1]
lajjā ca lajjikā caiva sparśalajjāsrarodhanī | [RājNigh, Parp. 104.2]
raktamūlā tāmramūlā svaguptāñjalikārikā | [RājNigh, Parp. 105.1]
nāmnāṃ viṃśatir ity uktā lajjāyās tu bhiṣagvaraiḥ | [RājNigh, Parp. 105.2]
raktapādī kaṭuḥ śītā pittātīsāranāśanī | [RājNigh, Parp. 106.1]
śophadāhaśramaśvāsavraṇakuṣṭhakaphāsranut | [RājNigh, Parp. 106.2]
lajjālur vaiparītyānyā alpakṣupabṛhaddalā | [RājNigh, Parp. 107.1]
vaiparītyā tu lajjālur hy abhidhāne prayojayet | [RājNigh, Parp. 107.2]
lajjālur vaiparītyāhvā kaṭur uṣṇā kaphāmanut | [RājNigh, Parp. 108.1]
raso niyāmako 'tyantanānāvijñānakārakaḥ | [RājNigh, Parp. 108.2]
raktapādyaparā proktā tripadā haṃsapādikā | [RājNigh, Parp. 109.1]
ghṛtamaṇḍalikā jñeyā viśvagranthis tripādikā | [RājNigh, Parp. 109.2]
vipādī kīṭamārī ca hemapādī madhusravā | [RājNigh, Parp. 110.1]
karṇāṭī tāmrapattrī ca vikrāntā suvahā tathā | [RājNigh, Parp. 110.2]
brahmādanī padāṅgī ca śītāṅgī sutapādukā | [RājNigh, Parp. 111.1]
saṃcāriṇī ca padikā prahlādī kīlapādikā | [RājNigh, Parp. 111.2]
godhāpadī ca haṃsāṅghrir dhārttarāṣṭrapadī tathā | [RājNigh, Parp. 112.1]
haṃsapādī ca vijñeyā nāmnā caiṣā śarākṣidhā | [RājNigh, Parp. 112.2]
haṃsapādī kaṭūṣṇā syāt viṣabhūtavināśinī | [RājNigh, Parp. 113.1]
bhrāntyapasmāradoṣaghnī vijñeyā ca rasāyanī | [RājNigh, Parp. 113.2]
kātharā hayaparyāyaiḥ kātharāntaiḥ prakīrtitā | [RājNigh, Parp. 114.1]
aśvakātharikā tiktā vātaghnī dīpanī parā | [RājNigh, Parp. 114.2]
punarnavā viśākhaś ca kaṭhillaḥ śaśivāṭikā | [RājNigh, Parp. 115.1]
pṛthvī ca sitavarṣābhūr dīrghapatraḥ kaṭhillakaḥ | [RājNigh, Parp. 115.2]
śvetā punarnavā soṣṇā tiktā kaphaviṣāpahā | [RājNigh, Parp. 116.1]
kāsahṛdrogaśūlāsrapāṇḍuśophānilārtinut | [RājNigh, Parp. 116.2]
punarnavānyā raktākhyā krūrā maṇḍalapattrikā | [RājNigh, Parp. 117.1]
raktakāṇḍā varṣaketur lohitā raktapattrikā | [RājNigh, Parp. 117.2]
vaiśākhī raktavarṣābhūḥ śophaghnī raktapuṣpikā | [RājNigh, Parp. 118.1]
vikasvarā viṣaghnī ca prāvṛṣeṇyā ca sāriṇī | [RājNigh, Parp. 118.2]
varṣābhavaḥ śoṇapatraḥ śoṇaḥ saṃmīlitadrumaḥ | [RājNigh, Parp. 119.1]
punarnavo navo navyaḥ syād dvāviṃśatisaṃjñayā | [RājNigh, Parp. 119.2]
raktā punarnavā tiktā sāriṇī śophanāśinī | [RājNigh, Parp. 120.1]
daradoṣaghnī pāṇḍupittapramardinī | [RājNigh, Parp. 120.2]
nīlā punarnavā nīlā śyāmā nīlapunarnavā | [RājNigh, Parp. 121.1]
kṛṣṇākhyā nīlavarṣābhūr nīlinī svābhidhānvitā | [RājNigh, Parp. 121.2]
nīlā punarnavā tiktā kaṭūṣṇā ca rasāyanī | [RājNigh, Parp. 122.1]
hṛdrogapāṇḍuśvayathuśvāsavātakaphāpahā | [RājNigh, Parp. 122.2]
vasuko 'tha vasuḥ śaivo vaso 'tha śivamallikā | [RājNigh, Parp. 123.1]
pāśupataḥ śivamataḥ sureṣṭaḥ śivaśekharaḥ | [RājNigh, Parp. 123.2]
sito rakto dvidhā prokto jñeyaḥ sa ca navābhidhaḥ | [RājNigh, Parp. 123.3]
vasukau kaṭutiktoṣṇau pāke śītau ca dīpanau | [RājNigh, Parp. 124.1]
ajīrṇavātagulmaghnau śvetaś caiva rasāyanaḥ | [RājNigh, Parp. 124.2]
sarpiṇī bhujagī bhogī kuṇḍalī pannagī phaṇī | [RājNigh, Parp. 125.1]
ṣaḍabhidhā sarpiṇī syād viṣaghnī kucavardhanī | [RājNigh, Parp. 125.2]
vṛścikā nakhaparṇī ca picchilāpyalipattrikā | [RājNigh, Parp. 126.1]
vṛścikā picchalāmlā syād antravṛddhyādidoṣanut | [RājNigh, Parp. 126.2]
brāhmī vayasyā matsyākṣī mīnākṣī somavallarī | [RājNigh, Parp. 127.1]
matsyākṣī śiśirā rucyā vraṇadoṣakṣayāpahā | [RājNigh, Parp. 127.2]
guṇḍālā tu jalodbhūtā gucchabudhnā jalāśayā | [RājNigh, Parp. 128.1]
guṇḍālā kaṭutiktoṣṇā śophavraṇavināśanī | [RājNigh, Parp. 128.2]
bhūpāṭalī ca kumbhī ca bhūtālī raktapuṣpikā | [RājNigh, Parp. 129.1]
bhūpāṭalī kaṭūṣṇā ca pārade suprayojikā | [RājNigh, Parp. 129.2]
pāṭalī pāṇḍuraphalī dhūsarā vṛttabījakā | [RājNigh, Parp. 130.1]
bhūriphalī tathā pāṇḍuphalī syāt ṣaḍvidhābhidhā | [RājNigh, Parp. 130.2]
śiśirā pāṇḍuraphalī gaulyā kṛcchrārtidoṣahā | [RājNigh, Parp. 131.1]
balyā pittaharā vṛṣyā mūtrāghātanivāraṇī | [RājNigh, Parp. 131.2]
śvetā tu churikāpattrī parvamūlāpyavipriyā | [RājNigh, Parp. 132.1]
śvetātimadhurā śītā stanyadā rucikṛt parā | [RājNigh, Parp. 132.2]
brahmadaṇḍy ajalādaṇḍī kaṇṭapattraphalā ca sā | [RājNigh, Parp. 133.1]
brahmadaṇḍī kaṭūṣṇā syāt kaphaśophānilāpahā | [RājNigh, Parp. 133.2]
dravantī śāmbarī citrā nyagrodhī śatamūlikā | [RājNigh, Parp. 134.1]
pratyakśreṇī vṛṣā caṇḍā pattraśreṇy ākhukarṇikā | [RājNigh, Parp. 134.2]
mūṣakāhvādikā karṇī pratiparṇīśiphā sā | [RājNigh, Parp. 135.1]
sahasramūlī vikrāntā jñeyā syāc caturekadhā | [RājNigh, Parp. 135.2]
dravantī madhurā śītā rasabandhakarī parā | [RājNigh, Parp. 136.1]
jvaraghnī krimihā śūlaśamanī ca rasāyanī | [RājNigh, Parp. 136.2]
droṇapuṣpī dīrghapattrā kumbhayoniḥ kutumbikā | [RājNigh, Parp. 137.1]
citrākṣupaḥ kutumbā ca supuṣpā citrapattrikā | [RājNigh, Parp. 137.2]
droṇapuṣpī kaṭuḥ soṣṇā rucyā vātakaphāpahā | [RājNigh, Parp. 138.1]
agnimāndyaharā caiva pathyā vātāpahāriṇī | [RājNigh, Parp. 138.2]
anyā caiva mahādroṇā kurumbā devapūrvakā | [RājNigh, Parp. 139.1]
divyapuṣpā mahādroṇī devīkāṇḍā ṣaḍāhvayā | [RājNigh, Parp. 139.2]
devadroṇī kaṭus tiktā medhyā vātārtibhūtanut | [RājNigh, Parp. 140.1]
kaphamāndyāpahā caiva yuktyā pāradaśodhane | [RājNigh, Parp. 140.2]
jhaṇḍūḥ syāt sthūlapuṣpā tu jhaṇḍūko jheṇḍukas tathā | [RājNigh, Parp. 141.1]
jhaṇḍūḥ kaṭukaṣāyaḥ syāt jvarabhūtagrahāpahā | [RājNigh, Parp. 141.2]
gorakṣadugdhī gorakṣī tāmradugdhī rasāyanī | [RājNigh, Parp. 142.1]
bahupattrā mṛtājīvī mṛtasaṃjīvanī muniḥ | [RājNigh, Parp. 142.2]
gorakṣadugdhī madhurā vṛṣyā sā grāhiṇī himā | [RājNigh, Parp. 143.1]
sarvavaśyakarī caiva rase siddhiguṇapradā | [RājNigh, Parp. 143.2]
itthaṃ vitatya viśadīkriyamāṇanānākṣudrakṣupāhvayaguṇapraguṇāpavargam | [RājNigh, Parp. 144.1]
vargaṃ vidhāya mukhamaṇḍanam enam uccair uccāṭanāya ca rujāṃ prabhuras tu vaidyaḥ kṣudhaṃ rānti janasyoccais tasmāt kṣudrāḥ prakīrtitāḥ | [RājNigh, Parp. 144.2]
teṣāṃ kṣupāṇāṃ vargo 'yam ādāne dhātur ucyate | [RājNigh, Parp. 144.3]
dhatte nityasamādhisaṃstavavaśāt prītyārciteśārpitāṃ svātmīyāmṛtahastatāṃ kila sadā yaḥ sarvasaṃjīvanīm | [RājNigh, Parp. 145.1]
vargas tasya kṛtau nṛsiṃhakṛtino yaḥ parpaṭādimahān eṣa prāñcati nāmakāṇḍapariṣaccūḍāmaṇau pañcamaḥ | [RājNigh, Parp. 145.2]
{RājNigh, Pipp.}
caturdhā pippalī proktā tanmūlaṃ nāgaraṃ tathā | [RājNigh, Pipp. 1.1]
ārdrakaṃ maricadvandvaṃ dhānyakaṃ ca yavānikā | [RājNigh, Pipp. 1.2]
cavyaṃ ca citrakadvandvaṃ viḍaṅgaṃ ca vacādvayam | [RājNigh, Pipp. 2.1]
kulañjo jīrakāḥ pañca methikā hiṅgupatrikā | [RājNigh, Pipp. 2.2]
hiṅgudvayaṃ cāgnijārau rāsne elādvayaṃ śivam | [RājNigh, Pipp. 3.1]
sauvarcalaṃ ca kācāhvaṃ viḍaṃ ca gaḍanāmakam | [RājNigh, Pipp. 3.2]
sāmudraṃ drauṇikaṃ cānyad auṣaraṃ romakaṃ tathā | [RājNigh, Pipp. 4.1]
navadhā lavaṇaṃ proktam ajamodā ca reṇukā | [RājNigh, Pipp. 4.2]
bolaṃ karcūrakaḥ pāṭhā vṛkṣāmlaś cāmlavetasam | [RājNigh, Pipp. 5.1]
kaṭukātiviṣā mustādvayaṃ yaṣṭīmadhudvayam | [RājNigh, Pipp. 5.2]
bhārgī puṣkaramūlaṃ ca śṛṅgy atho dantikādvayam | [RājNigh, Pipp. 6.1]
jaipālaś ca trivṛd dvedhā tvak patraṃ nāgakeśaram | [RājNigh, Pipp. 6.2]
tavakṣīraṃ ca tālīsapatrākhyaṃ vaṃśarocanā | [RājNigh, Pipp. 7.1]
mañjiṣṭhā ca caturdhā syāddharidre ca dvidhā mate | [RājNigh, Pipp. 7.2]
lākṣā cālaktako lodhro dhātaky abdhiphalaṃ tathā | [RājNigh, Pipp. 8.1]
nirviṣātha viṣadvandvaṃ dvidhā cāmlaharidrakā | [RājNigh, Pipp. 8.2]
abdhiphenam aphenaṃ ca ṭaṅkaṇau sākuruṇḍakam | [RājNigh, Pipp. 9.1]
himāvalī hastimadaḥ svarjiko loṇakaṃ tathā | [RājNigh, Pipp. 9.2]
vajrako yavajaś cātha sarvakṣāro 'tha māyikā | [RājNigh, Pipp. 10.1]
auṣadhāny abhidhīyante ṣaḍaṅgamitasaṃkhyayā | [RājNigh, Pipp. 10.2]
pippalī kṛkarā śauṇḍī capalā māgadhī kaṇā | [RājNigh, Pipp. 11.1]
kaṭubījā ca koraṅgī vaidehī tiktataṇḍulā | [RājNigh, Pipp. 11.2]
śyāmā dantaphalā kṛṣṇā kolā ca magadhodbhavā | [RājNigh, Pipp. 12.1]
uṣaṇā copakulyā ca smṛtyāhvā tīkṣṇataṇḍulā | [RājNigh, Pipp. 12.2]
pippalī jvarahā vṛṣyā snigdhoṣṇā kaṭutiktakā | [RājNigh, Pipp. 13.1]
dīpanī mārutaśvāsakāsaśleṣmakṣayāpahā | [RājNigh, Pipp. 13.2]
gajoṣaṇā cavyaphalā cavyajā gajapippalī | [RājNigh, Pipp. 14.1]
śreyasī chidravaidehī dīrghagranthiś ca taijasī | [RājNigh, Pipp. 14.2]
vartulī sthūlavaidehī jñeyā ceti daśābhidhā | [RājNigh, Pipp. 14.3]
gajoṣaṇā kaṭūṣṇā ca rūkṣā malaviśoṣaṇī | [RājNigh, Pipp. 15.1]
balāsavātahantrī ca stanyavarṇavivardhinī | [RājNigh, Pipp. 15.2]
saiṃhalī sarpadaṇḍā ca sarpāṅgī brahmabhūmijā | [RājNigh, Pipp. 16.1]
pārvatī śailajā tāmrā lambabījā tathotkaṭā | [RājNigh, Pipp. 16.2]
adrijā siṃhalasthā ca lambadantā ca jīvalā | [RājNigh, Pipp. 17.1]
jīvālī jīvanetrā ca kuravī ṣoḍaśāhvayā | [RājNigh, Pipp. 17.2]
saiṃhalī kaṭur uṣṇā ca jantughnī dīpanī parā | [RājNigh, Pipp. 18.1]
kaphaśvāsasamīrārtiśamanī koṣṭhaśodhanī | [RājNigh, Pipp. 18.2]
vanādipippalyabhidhānayuktaṃ sūkṣmādipippalyabhidhānam etat | [RājNigh, Pipp. 19.1]
kṣudrādipippalyabhidhānayogyaṃ vanābhidhāpūrvakaṇābhidhānam | [RājNigh, Pipp. 19.2]
vanapippalikā coṣṇā tīkṣṇā rucyā ca dīpanī | [RājNigh, Pipp. 20.1]
āmā bhaved guṇāḍhyā tu śuṣkā svalpaguṇā smṛtā | [RājNigh, Pipp. 20.2]
granthikaṃ pippalīmūlaṃ mūlaṃ tu cavikāśiraḥ | [RājNigh, Pipp. 21.1]
kolamūlaṃ kaṭugranthi kaṭumūlaṃ kaṭūṣaṇam | [RājNigh, Pipp. 21.2]
sarvagranthi ca pattrāḍhyaṃ virūpaṃ śoṇasambhavam | [RājNigh, Pipp. 22.1]
sugranthi granthilaṃ caiva paryāyāḥ syuś caturdaśa | [RājNigh, Pipp. 22.2]
kaṭūṣṇaṃ pippalīmūlaṃ śleṣmakrimivināśanam | [RājNigh, Pipp. 23.1]
dīpanaṃ vātarogaghnaṃ rocanaṃ pittakopanam | [RājNigh, Pipp. 23.2]
śuṇṭhī mahauṣadhaṃ viśvaṃ nāgaraṃ viśvabheṣajam | [RājNigh, Pipp. 24.1]
viśvauṣadhaṃ kaṭugranthi kaṭubhadraṃ kaṭūṣaṇam | [RājNigh, Pipp. 24.2]
sauparṇaṃ śṛṅgaveraṃ ca kaphāriś cārdrakaṃ smṛtam | [RājNigh, Pipp. 25.1]
śoṣaṇaṃ nāgarāhvaṃ ca vijñeyaṃ ṣoḍaśāhvayam | [RājNigh, Pipp. 25.2]
śuṇṭhī kaṭūṣṇā snigdhā ca kaphaśophānilāpahā | [RājNigh, Pipp. 26.1]
śūlabandhodarādhmānaśvāsaślīpadahāriṇī | [RājNigh, Pipp. 26.2]
ārdrakaṃ gulmamūlaṃ ca mūlajaṃ kandalaṃ varam | [RājNigh, Pipp. 27.1]
śṛṅgaveraṃ mahījaṃ ca saikateṣṭam anūpajam | [RājNigh, Pipp. 27.2]
apākaśākaṃ cārdrākhyaṃ rāhucchattraṃ suśākakam | [RājNigh, Pipp. 28.1]
śārṅgaṃ syād ārdraśākaṃ ca sacchākam ṛtubhūhvayam | [RājNigh, Pipp. 28.2]
kaṭūṣṇam ārdrakaṃ hṛdyaṃ vipāke śītalaṃ laghu | [RājNigh, Pipp. 29.1]
dīpanaṃ rucidaṃ śophakaphakaṇṭhāmayāpaham | [RājNigh, Pipp. 29.2]
maricaṃ palitaṃ śyāmaṃ kolaṃ vallījam ūṣaṇam | [RājNigh, Pipp. 30.1]
yavaneṣṭaṃ vṛttaphalaṃ śākāṅgaṃ dharmapattanam | [RājNigh, Pipp. 30.2]
kaṭukaṃ ca śirovṛttaṃ vīraṃ kaphavirodhi ca | [RājNigh, Pipp. 31.1]
rūkṣaṃ sarvahitaṃ kṛṣṇaṃ saptabhūkhyaṃ nirūpitam | [RājNigh, Pipp. 31.2]
maricaṃ kaṭu tiktoṣṇaṃ laghu śleṣmavināśanam | [RājNigh, Pipp. 32.1]
samīrakṛmihṛdrogaharaṃ ca rucikārakam | [RājNigh, Pipp. 32.2]
sitamaricaṃ tu sitākhyaṃ sitavallījaṃ ca bālakaṃ bahulam | [RājNigh, Pipp. 33.1]
dhavalaṃ candrakam etan munināma guṇādhikaṃ ca vaśyakaram | [RājNigh, Pipp. 33.2]
kaṭūṣṇaṃ śvetamaricaṃ viṣaghnaṃ bhūtanāśanam | [RājNigh, Pipp. 34.1]
avṛṣyaṃ dṛṣṭirogaghnaṃ yuktyā caiva rasāyanam | [RājNigh, Pipp. 34.2]
dhānyakaṃ dhānyajaṃ dhānyaṃ dhāneyaṃ dhanikaṃ tathā | [RājNigh, Pipp. 35.1]
kustumburuś cāvalikā chattradhānyaṃ vitunnakam | [RājNigh, Pipp. 35.2]
sugandhiḥ śākayogyaś ca sūkṣmapatro janapriyaḥ | [RājNigh, Pipp. 36.1]
dhānyabījo bījadhānyaṃ vedhakaṃ ṣoḍaśāhvayam | [RājNigh, Pipp. 36.2]
dhānyakaṃ madhuraṃ śītaṃ kaṣāyaṃ pittanāśanam | [RājNigh, Pipp. 37.1]
jvarakāsatṛṣāchardikaphahāri ca dīpanam | [RājNigh, Pipp. 37.2]
yavānī dīpyako dīpyo yavasāhvo yavāgrajaḥ | [RājNigh, Pipp. 38.1]
dīpanī cogragandhā ca vātārir bhūkadambakaḥ | [RājNigh, Pipp. 38.2]
yavajo dīpanīyaś ca śūlahantrī yavānikā | [RājNigh, Pipp. 39.1]
ugrā ca tīvragandhā ca jñeyā pañcadaśāhvayā | [RājNigh, Pipp. 39.2]
yavānī kaṭutiktoṣṇā vātārśaḥśleṣmanāśanī | [RājNigh, Pipp. 40.1]
śūlādhmānakrimicchardimardanī dīpanī parā | [RājNigh, Pipp. 40.2]
cavyakaṃ cavikā cavyaṃ vaśiro gandhanākulī | [RājNigh, Pipp. 41.1]
vallī ca kolavallī ca kolaṃ kuṭalamastakam | [RājNigh, Pipp. 41.2]
tīkṣṇā kariṇikā vallī kṛkaro netrabhūhvayā | [RājNigh, Pipp. 41.3]
cavyaṃ syād uṣṇakaṭukaṃ laghu rocanadīpanam | [RājNigh, Pipp. 42.1]
jantūdrekāpahaṃ kāsaśvāsaśūlārtikṛntanam | [RājNigh, Pipp. 42.2]
citrako 'gniśca śārdūlaścitrapālī kaṭuḥ śikhī | [RājNigh, Pipp. 43.1]
kṛśānur dahano vyālo jyotiṣkaḥ pālakas tathā | [RājNigh, Pipp. 43.2]
analo dāruṇo vahniḥ pāvakaḥ śabalas tathā | [RājNigh, Pipp. 44.1]
pāṭhī dvīpī ca citrāṅgo jñeyaḥ śūraś ca viṃśatiḥ | [RājNigh, Pipp. 44.2]
citrako 'gnisamaḥ pāke kaṭuḥ śophakaphāpahaḥ | [RājNigh, Pipp. 45.1]
vātodarārśograhaṇīkrimikaṇḍūtināśanaḥ | [RājNigh, Pipp. 45.2]
kālo vyālaḥ kālamūlo 'tidīpyo mārjāro 'gnir dāhakaḥ pāvakaś ca | [RājNigh, Pipp. 46.1]
citrāṅgo 'yaṃ raktacitro mahāṅgaḥ syād rudrāhvaś citrako 'nyo guṇāḍhyaḥ | [RājNigh, Pipp. 46.2]
sthūlakāyakaro rucyaḥ kuṣṭhaghno raktacitrakaḥ | [RājNigh, Pipp. 47.1]
rase niyāmako lohe vedhakaś ca rasāyanaḥ | [RājNigh, Pipp. 47.2]
viḍaṅgā krimihā caitrā taṇḍulā taṇḍulīyakā | [RājNigh, Pipp. 48.1]
vātāris taṇḍulā proktā jantughnī mṛgagāminī | [RājNigh, Pipp. 48.2]
kairalī gahvarāmoghā kapālī citrataṇḍulā | [RājNigh, Pipp. 49.1]
varā sucitrabījā ca jantuhantrī ca ṣoḍaśa | [RājNigh, Pipp. 49.2]
viḍaṅgā kaṭur uṣṇā ca laghur vātakaphārtinut | [RājNigh, Pipp. 50.1]
agnimāndyārucibhrāntikrimidoṣavināśanī | [RājNigh, Pipp. 50.2]
vacogragandhā golomī jaṭilogrā ca lomaśā | [RājNigh, Pipp. 51.1]
rakṣoghnī vijayā bhadrā maṅgalyeti daśāhvayā | [RājNigh, Pipp. 51.2]
vacā tīkṣṇā kaṭūṣṇā ca kaphāmagranthiśophanut | [RājNigh, Pipp. 52.1]
vātajvarātisāraghnī vāntikṛn mādanut | [RājNigh, Pipp. 52.2]
medhyā śvetavacā tv anyā ṣaḍgranthā dīrghapattrikā | [RājNigh, Pipp. 53.1]
tīkṣṇagandhā haimavatī maṅgalyā vijayā ca sā | [RājNigh, Pipp. 53.2]
śvetavacātiguṇāḍhyā matimedhāyuḥsamṛddhidā kaphanut | [RājNigh, Pipp. 54.1]
vṛṣyā ca vātabhūtakrimidoṣaghnī ca dīpanī ca vacā | [RājNigh, Pipp. 54.2]
kulañjo gandhamūlaś ca tīkṣṇamūlaḥ kulañjanaḥ | [RājNigh, Pipp. 55.1]
kulañjaḥ kaṭutiktoṣṇo dīpano mukhadoṣanut | [RājNigh, Pipp. 55.2]
jīrako jaraṇo jīro jīrṇo dīpyaś ca dīpakaḥ | [RājNigh, Pipp. 56.1]
ajājiko vahniśaṅkho māgadhaś ca navāhvayaḥ | [RājNigh, Pipp. 56.2]
jīrakaḥ kaṭur uṣṇaś ca vātahṛd dīpanaḥ paraḥ | [RājNigh, Pipp. 57.1]
gulmādhmānātisāraghno grahaṇīkrimihṛt paraḥ | [RājNigh, Pipp. 57.2]
gaurādijīrakas tv anyo 'jājī syāt śvetajīrakaḥ | [RājNigh, Pipp. 58.1]
kaṇāhvā kaṇajīrṇā ca kaṇā dīpyaḥ sitādikaḥ | [RājNigh, Pipp. 58.2]
jñeyā dīrghakaṇā caiva sitājājī daśāhvayā | [RājNigh, Pipp. 58.3]
gaurājājī himā rucyā kaṭur madhuradīpanī | [RājNigh, Pipp. 59.1]
krimighnī viṣahantrī ca cakṣuṣyādhmānanāśinī | [RājNigh, Pipp. 59.2]
kṛṣṇā tu jaraṇā kālī bahugandhā ca bhedinī | [RājNigh, Pipp. 60.1]
kaṭubhedinikā rucyā nīlā nīlakaṇā smṛtā | [RājNigh, Pipp. 60.2]
kāśmīrajīrakā varṣā kālī syād dantaśodhanī | [RājNigh, Pipp. 61.1]
kālameṣī sugandhā ca vijñeyā bāṇabhūhvayā | [RājNigh, Pipp. 61.2]
jaraṇā kaṭur uṣṇā ca kaphaśophanikṛntanī | [RājNigh, Pipp. 62.1]
rucyā jīrṇajvaraghnī ca cakṣuṣyā grahaṇīharā | [RājNigh, Pipp. 62.2]
dīpyopakuñcikā kālī pṛthvī sthūlakaṇā pṛthuḥ | [RājNigh, Pipp. 63.1]
manojñā jaraṇī jīrṇā taruṇī sthūlajīrakaḥ | [RājNigh, Pipp. 63.2]
suṣavī kāravī jñeyā pṛthvīkā ca caturdaśa | [RājNigh, Pipp. 63.3]
pṛthvīkā kaṭutiktoṣṇā vātagulmāmadoṣanut | [RājNigh, Pipp. 64.1]
śleṣmādhmānaharā jīrṇā jantughnī dīpanī parā | [RājNigh, Pipp. 64.2]
bṛhatpālī kṣudrapattro 'raṇyajīraḥ kaṇā tathā | [RājNigh, Pipp. 65.1]
vanajīraḥ kaṭuḥ śīto vraṇahā pañcanāmakaḥ | [RājNigh, Pipp. 65.2]
jīrakāḥ kaṭukāḥ pāke krimighnā vahnidīpanāḥ | [RājNigh, Pipp. 66.1]
jīrṇajvaraharā rucyā vraṇahādhmānanāśanāḥ | [RājNigh, Pipp. 66.2]
methikā methinī methī dīpanī bahupatrikā | [RājNigh, Pipp. 67.1]
vedhanī gandhabījā ca jyotirgandhaphalā tathā | [RājNigh, Pipp. 67.2]
vallarī candrikā methā miśrapuṣpā ca kairavī | [RājNigh, Pipp. 68.1]
kuñcikā bahuparṇī ca pītabījā munīndudhā | [RājNigh, Pipp. 68.2]
methikā kaṭur uṣṇā ca raktapittaprakopaṇī | [RājNigh, Pipp. 69.1]
arocakaharā dīptikarā vātaghnadīpanī | [RājNigh, Pipp. 69.2]
pṛthvīkā hiṅgupattrī ca kavarī dīrghikā pṛthuḥ | [RājNigh, Pipp. 70.1]
tanvī ca dārupattrī ca bilvī bāṣpī navāhvayā | [RājNigh, Pipp. 70.2]
hiṅgupattrī kaṭus tīkṣṇā tiktoṣṇā kaphavātanut | [RājNigh, Pipp. 71.1]
āmakrimiharā rucyā pathyā dīpanapācanī | [RājNigh, Pipp. 71.2]
hiṅgūgragandhaṃ bhūtārir vāhlīkaṃ jantunāśanam | [RājNigh, Pipp. 72.1]
śūlagulmādirakṣoghnam ugravīryaṃ ca rāmaṭham | [RājNigh, Pipp. 72.2]
agūḍhagandhaṃ jaraṇaṃ bhedanaṃ sūpadhūpanam | [RājNigh, Pipp. 73.1]
dīptaṃ sahasravedhīti jñeyaṃ pañcadaśābhidham | [RājNigh, Pipp. 73.2]
hṛdyaṃ hiṅgu kaṭūṣṇaṃ ca krimivātakaphāpaham | [RājNigh, Pipp. 74.1]
vibandhādhmānaśūlaghnaṃ cakṣuṣyaṃ gulmanāśanam | [RājNigh, Pipp. 74.2]
nāḍīhiṅguḥ palāśākhyā jantukā rāmaṭhī ca sā | [RājNigh, Pipp. 75.1]
vaṃśapattrī ca piṇḍāhvā suvīryā hiṅgunāḍikā | [RājNigh, Pipp. 75.2]
nāḍīhiṅguḥ kaṭūṣṇā ca kaphavātārtiśāntikṛt | [RājNigh, Pipp. 76.1]
viṣṭhāvibandhadoṣaghnam ānāhāmayahāri ca | [RājNigh, Pipp. 76.2]
agnijāro 'gniniryāso 'py agnigarbho 'gnijaḥ smṛtaḥ | [RājNigh, Pipp. 77.1]
vaḍavāgnimalo jñeyo jarāyuś cāgnisambhavaḥ | [RājNigh, Pipp. 77.2]
syād agnijāraḥ kaṭur uṣṇavīryas tuṇḍāmayo vātakaphāpahaś ca | [RājNigh, Pipp. 78.1]
pittapradaḥ so 'dhikasaṃnipātaśūlārtiśītāmayanāśakaś ca | [RājNigh, Pipp. 78.2]
jārābho dahanasparśī picchilaḥ sāgare bhavaḥ | [RājNigh, Pipp. 79.1]
jarāyus taccaturvarṇaḥ teṣu śreṣṭhaḥ salohitaḥ | [RājNigh, Pipp. 79.2]
rāsnā yuktarasā ramyā śreyasī rasanā rasā | [RājNigh, Pipp. 80.1]
sugandhimūlā surasā rasāḍhyātirasā daśa | [RājNigh, Pipp. 80.2]
rāsnā tu trividhā proktā patraṃ tṛṇaṃ tathā | [RājNigh, Pipp. 81.1]
jñeye dale śreṣṭhe tṛṇarāsnā ca madhyamā | [RājNigh, Pipp. 81.2]
rāsnā guruś ca tiktoṣṇā viṣavātāsrakāsajit | [RājNigh, Pipp. 82.1]
śophakampodaraśleṣmaśamanī pācanī ca sā | [RājNigh, Pipp. 82.2]
sthūlailā bṛhadelā tripuṭā tridivodbhavā ca bhadrailā | [RājNigh, Pipp. 83.1]
surabhitvak ca mahailā pṛthvī kanyā kumārikā caindrī | [RājNigh, Pipp. 83.2]
kāyasthā gopuṭā kāntā ghṛtācī garbhasambhavā | [RājNigh, Pipp. 84.1]
indrāṇī divyagandhā ca vijñeyāṣṭādaśāhvayā | [RājNigh, Pipp. 84.2]
elā bahulagandhaindrī drāviḍī niṣkuṭis truṭiḥ | [RājNigh, Pipp. 85.1]
kapotavarṇī gaurāṅgī bālā balavatī himā | [RājNigh, Pipp. 85.2]
candrikā copakuñcī ca sūkṣmā sāgaragāminī | [RājNigh, Pipp. 86.1]
garbhārir gandhaphalikā kāyasthāṣṭādaśāhvayā | [RājNigh, Pipp. 86.2]
elādvayaṃ śītalatiktam uktaṃ sugandhi pittārtikaphāpahāri | [RājNigh, Pipp. 87.1]
karoti hṛdrogamalārtivastiśūlaghnam atra sthavirā guṇāḍhyā | [RājNigh, Pipp. 87.2]
saindhavaṃ syācchītaśivaṃ nādeyaṃ sindhujaṃ śivam | [RājNigh, Pipp. 88.1]
śuddhaṃ śivātmajaṃ pathyaṃ maṇimanthaṃ navābhidham | [RājNigh, Pipp. 88.2]
saindhavaṃ lavaṇaṃ vṛṣyaṃ cakṣuṣyaṃ rucidīpanam | [RājNigh, Pipp. 89.1]
tridoṣaśamanaṃ pūtaṃ vraṇadoṣavibandhajit | [RājNigh, Pipp. 89.2]
saindhavaṃ dvividhaṃ jñeyaṃ śvetaṃ raktam iti kramāt | [RājNigh, Pipp. 90.1]
rasavīryavipākeṣu guṇāḍhyaṃ nūtanaṃ śivam | [RājNigh, Pipp. 90.2]
sauvarcalaṃ tu rucakaṃ tilakaṃ hṛdyagandhakam | [RājNigh, Pipp. 91.1]
akṣaṃ ca kṛṣṇalavaṇaṃ rucyaṃ kaudravikaṃ tathā | [RājNigh, Pipp. 91.2]
sauvarcalaṃ laghu kṣāraṃ kaṭūṣṇaṃ gulmajantujit | [RājNigh, Pipp. 92.1]
ūrdhvavātāmaśūlārtivibandhārocakān jayet | [RājNigh, Pipp. 92.2]
nīlaṃ kācodbhavaṃ kācaṃ tilakaṃ kācasambhavam | [RājNigh, Pipp. 93.1]
kācasauvarcalaṃ kṛṣṇalavaṇaṃ pākyajaṃ smṛtam | [RājNigh, Pipp. 93.2]
kācotthaṃ hṛdyagandhaṃ ca tat kālalavaṇaṃ tathā | [RājNigh, Pipp. 94.1]
kuruvindaṃ kācamalaṃ kṛtrimaṃ ca caturdaśa | [RājNigh, Pipp. 94.2]
kācādilavaṇaṃ rucyam īṣat kṣāraṃ ca pittalam | [RājNigh, Pipp. 95.1]
dāhakaṃ kaphavātaghnaṃ dīpanaṃ gulmaśūlahṛt | [RājNigh, Pipp. 95.2]
viḍaṃ drāviḍakaṃ khaṇḍaṃ kṛtakaṃ kṣāram āsuram | [RājNigh, Pipp. 96.1]
supākyaṃ khaṇḍalavaṇaṃ dhūrtaṃ kṛtrimakaṃ daśa | [RājNigh, Pipp. 96.2]
viḍam uṣṇaṃ ca lavaṇaṃ dīpanaṃ vātanāśanam | [RājNigh, Pipp. 97.1]
rucyaṃ cājīrṇaśūlaghnaṃ gulmamehavināśanam | [RājNigh, Pipp. 97.2]
gāḍhādilavaṇaṃ śubhraṃ pṛthvījaṃ gaḍadeśajam | [RājNigh, Pipp. 98.1]
gaḍotthaṃ ca mahārambhaṃ sāmbharaṃ sambharodbhavam | [RājNigh, Pipp. 98.2]
gaḍotthaṃ tūṣṇalavaṇam īṣad amlaṃ malāpaham | [RājNigh, Pipp. 99.1]
dīpanaṃ kaphavātaghnam arśoghnaṃ koṣṭhaśodhanam | [RājNigh, Pipp. 99.2]
sāmudrakaṃ tu sāmudraṃ samudralavaṇaṃ śivam | [RājNigh, Pipp. 100.1]
vaṃśiraṃ sāgarotthaṃ ca śiśiraṃ lavaṇābdhijam | [RājNigh, Pipp. 100.2]
sāmudraṃ laghu hṛdyaṃ ca palitāsradapittadam | [RājNigh, Pipp. 101.1]
vidāhi kaphavātaghnaṃ dīpanaṃ rucikṛt param | [RājNigh, Pipp. 101.2]
drauṇeyaṃ vārdheyaṃ droṇījaṃ vārijaṃ ca vārdhibhavam | [RājNigh, Pipp. 102.1]
droṇīlavaṇaṃ droṇaṃ trikaṭulavaṇaṃ ca vasusaṃjñam | [RājNigh, Pipp. 102.2]
drauṇeyaṃ lavaṇaṃ pāke nātyuṣṇam avidāhi ca | [RājNigh, Pipp. 103.1]
bhedanaṃ snigdham īṣac ca śūlaghnaṃ cālpapittalam | [RājNigh, Pipp. 103.2]
auṣarakaṃ sārvaguṇaṃ sārvarasaṃ sarvalavaṇam ūṣarajam | [RājNigh, Pipp. 104.1]
sāmbhāraṃ bahulavaṇaṃ melakalavaṇaṃ ca miśrakaṃ navadhā | [RājNigh, Pipp. 104.2]
auṣaraṃ tu kaṭu kṣāraṃ tiktaṃ vātakaphāpaham | [RājNigh, Pipp. 105.1]
vidāhi pittakṛd grāhi mūtrasaṃśoṣakāri ca | [RājNigh, Pipp. 105.2]
romakam audbhidam uktaṃ vasukaṃ vasu pāṃśulavaṇam ūṣarajam | [RājNigh, Pipp. 106.1]
pāṃśavam auṣaram airiṇam aurvaṃ sārvasahaṃ rudraiḥ | [RājNigh, Pipp. 106.2]
romakaṃ tīkṣṇamatyuṣṇaṃ kaṭu tiktaṃ ca dīpanam | [RājNigh, Pipp. 107.1]
dāhaśoṣakaraṃ grāhi pittakopakaraṃ param | [RājNigh, Pipp. 107.2]
ajamodā kharāhvā ca bastamodā ca markaṭī | [RājNigh, Pipp. 108.1]
modā gandhadalā hastikāravī gandhapattrikā | [RājNigh, Pipp. 108.2]
māyūrī śikhimodā ca modāḍhyā vahnidīpikā | [RājNigh, Pipp. 109.1]
brahmakośī viśālī ca hṛdyagandhogragandhikā | [RājNigh, Pipp. 109.2]
modinī phalamukhyā ca vasucandrābhidhā matā | [RājNigh, Pipp. 109.3]
ajamodā kaṭur uṣṇā rūkṣā kaphavātahāriṇī rucikṛt | [RājNigh, Pipp. 110.1]
śūlādhmānārocakajaṭharāmayanāśanī caiva | [RājNigh, Pipp. 110.2]
reṇukā kapilā kāntā nandinī mahilā dvijā | [RājNigh, Pipp. 111.1]
rājaputrī himā reṇuḥ pāṇḍupattrī hareṇukā | [RājNigh, Pipp. 111.2]
suparṇī śiśirā śāntā kauntī vṛttā ca dharmiṇī | [RājNigh, Pipp. 112.1]
kapilomā haimavatī pāṇḍupattrī ca viṃśatiḥ | [RājNigh, Pipp. 112.2]
reṇukā tu kaṭuḥ śītā kharjūkaṇḍūtihāriṇī | [RājNigh, Pipp. 113.1]
tṛṣṇādāhaviṣaghnī ca mukhavaimalyakāriṇī | [RājNigh, Pipp. 113.2]
bolaṃ raktāpahaṃ muṇḍaṃ surasaṃ piṇḍakaṃ viṣam | [RājNigh, Pipp. 114.1]
nirlohaṃ barbaraṃ piṇḍaṃ saurabhaṃ raktagandhakam | [RājNigh, Pipp. 114.2]
rasagandhaṃ mahāgandhaṃ viśvaṃ ca śubhagandhakam | [RājNigh, Pipp. 115.1]
viśvagandhaṃ gandharasaṃ vraṇārir vasubhūhvayam | [RājNigh, Pipp. 115.2]
bolaṃ tu kaṭutiktoṣṇaṃ kaṣāyaṃ raktadoṣanut | [RājNigh, Pipp. 116.1]
kaphapittāmayān hanti pradarādirujāpaham | [RājNigh, Pipp. 116.2]
karcūro drāviḍaḥ kārśo durlabho gandhamūlakaḥ | [RājNigh, Pipp. 117.1]
vedhamukhyo gandhasāro jaṭilaś cāṣṭanāmakaḥ | [RājNigh, Pipp. 117.2]
karcūraḥ kaṭutiktoṣṇaḥ kaphakāsavināśanaḥ | [RājNigh, Pipp. 118.1]
mukhavaiśadyajanano galagaṇḍādidoṣanut | [RājNigh, Pipp. 118.2]
pāṭhāmbaṣṭhāmbaṣṭhikā syāt prācīnā pāpacelikā | [RājNigh, Pipp. 119.1]
pāṭhikā sthāpanī caiva śreyasī vṛddhikarṇikā | [RājNigh, Pipp. 119.2]
ekāṣṭhīlā kucailī ca dīpanī varatiktakā | [RājNigh, Pipp. 120.1]
tiktapuṣpā bṛhattiktā dīpanī triśirā vṛkī | [RājNigh, Pipp. 120.2]
mālavī ca varā devī vṛttaparṇī dvidṛṅmitā | [RājNigh, Pipp. 120.3]
pāṭhā tiktā gurūṣṇā ca vātapittajvarāpahā | [RājNigh, Pipp. 121.1]
bhagnasandhānakṛt pittadāhātīsāraśūlahṛt | [RājNigh, Pipp. 121.2]
vṛkṣāmlam amlaśākaṃ syāc cukrāmlaṃ tittiḍīphalam | [RājNigh, Pipp. 122.1]
śākāmlam amlapūraṃ ca pūrāmlaṃ raktapūrakam | [RājNigh, Pipp. 122.2]
cūḍāmlabījāmlaphalāmlakaṃ syād amlādivṛkṣāmlaphalaṃ rasāmlam | [RājNigh, Pipp. 123.1]
śreṣṭhāmlam atyamlam athāmlabījaṃ phalaṃ ca cukrādi nagendusaṃkhyam | [RājNigh, Pipp. 123.2]
vṛkṣāmlam amlaṃ kaṭukaṃ kaṣāyaṃ soṣṇaṃ kaphārśoghnam udīrayanti | [RājNigh, Pipp. 124.1]
tṛṣṇāsamīrodarahṛdgadādigulmātīsāravraṇadoṣanāśi | [RājNigh, Pipp. 124.2]
amlo 'mlavetaso vedhī rasāmlo vīravetasaḥ | [RājNigh, Pipp. 125.1]
vetasāmlaś cāmlasāraḥ śatavedhī ca vedhakaḥ | [RājNigh, Pipp. 125.2]
bhīmaś ca bhedano bhedī rājāmlaś cāmlabhedanaḥ | [RājNigh, Pipp. 126.1]
amlāṅkuśo raktasāraḥ phalāmlaś cāmlanāyakaḥ | [RājNigh, Pipp. 126.2]
sahasravedhī vīrāmlo gulmaketur dharākṣidhā | [RājNigh, Pipp. 127.1]
śaṅkhamāṃsādidrāvī syād dvidhā caivāmlavetasaḥ | [RājNigh, Pipp. 127.2]
amlavetasam atyamlaṃ kaṣāyoṣṇaṃ ca vātajit | [RājNigh, Pipp. 128.1]
kaphārśaḥśramagulmaghnam arocakaharaṃ param | [RājNigh, Pipp. 128.2]
kaṭukā jananī tiktā rohiṇī tiktarohiṇī | [RājNigh, Pipp. 129.1]
cakrāṅgī matsyapittā ca bakulā śukulādanī | [RājNigh, Pipp. 129.2]
sādanī śataparvā syāt cakrāṅgī matsyabhedinī | [RājNigh, Pipp. 130.1]
aśokarohiṇī kṛṣṇā kṛṣṇamedā mahauṣadhī | [RājNigh, Pipp. 130.2]
kaṭvy añjanī kāṇḍaruhā kaṭuś ca kaṭurohiṇī | [RājNigh, Pipp. 131.1]
kedārakaṭukāriṣṭāpy āmaghnī pañcaviṃśatiḥ | [RājNigh, Pipp. 131.2]
kaṭukātikaṭus tiktā śītapittāsradoṣajit | [RājNigh, Pipp. 132.1]
balāsārocakaśvāsajvarahṛd recanī ca sā | [RājNigh, Pipp. 132.2]
ativiṣā śvetakandā viśvā śṛṅgī ca bhaṅgurā | [RājNigh, Pipp. 133.1]
virūpā śyāmakandā ca viśvarūpā mahauṣadhī | [RājNigh, Pipp. 133.2]
vīrā prativiṣā cāndrī viṣā śvetavacā smṛtā | [RājNigh, Pipp. 134.1]
aruṇopaviṣā caiva jñeyā ṣoḍaśasaṃmitā | [RājNigh, Pipp. 134.2]
kaṭūṣṇātiviṣā tiktā kaphapittajvarāpahā | [RājNigh, Pipp. 135.1]
āmātīsārakāsaghnī viṣacchardivināśanī | [RājNigh, Pipp. 135.2]
trividhātiviṣā jñeyā śuklā kṛṣṇā tathāruṇā | [RājNigh, Pipp. 136.1]
rasavīryavipākeṣu nirviśeṣaguṇā ca sā | [RājNigh, Pipp. 136.2]
dolāyāṃ gomayakvāthe paced ativiṣāṃ tataḥ | [RājNigh, Pipp. 137.1]
sūryatāpe bhavec chuṣkā yojayet tāṃ bhiṣagvaraḥ | [RājNigh, Pipp. 137.2]
mustābhadrāvāridāmbhodameghā jīmūto 'bdo nīrado 'bbhraṃ ghanaś ca | [RājNigh, Pipp. 138.1]
gāṅgeyaṃ syād bhadramustā varāhī guñjā granthir bhadrakāsī kaseruḥ | [RājNigh, Pipp. 138.2]
kroḍeṣṭā kuruvindākhyā sugandhir granthilā himā | [RājNigh, Pipp. 139.1]
vanyā rājakaseruś ca kacchotthā pañcaviṃśatiḥ | [RājNigh, Pipp. 139.2]
bhadramustā kaṣāyā ca tiktā śītā ca pācanī | [RājNigh, Pipp. 140.1]
pittajvarakaphaghnī ca jñeyā saṃgrahaṇī ca sā | [RājNigh, Pipp. 140.2]
aparā nāgaramustā nāgarotthā nāgarādighanasaṃjñā | [RājNigh, Pipp. 141.1]
cakrāṅkā nādeyī cūḍālā piṇḍamustā ca | [RājNigh, Pipp. 141.2]
śiśirā ca vṛṣadhvāṅkṣī kaccharuhā cārukesaroccaṭā | [RājNigh, Pipp. 142.1]
sā pūrṇakoṣṭhasaṃjñā kalāpinī sāgarendumitā | [RājNigh, Pipp. 142.2]
tiktā nāgaramustā kaṭuḥ kaṣāyā ca śītalā kaphanut | [RājNigh, Pipp. 143.1]
pittajvarātisārārucitṛṣṇādāhanāśanī śramahṛt | [RājNigh, Pipp. 143.2]
yaṣṭīmadhur madhuyaṣṭī madhuvallī madhusravā | [RājNigh, Pipp. 144.1]
madhukaṃ madhukā yaṣṭī yaṣṭyāhvaṃ vasusaṃmitam | [RājNigh, Pipp. 144.2]
madhuraṃ yaṣṭimadhukaṃ kiṃcit tiktaṃ ca śītalam | [RājNigh, Pipp. 145.1]
cakṣuṣyaṃ pittahṛd rucyaṃ śoṣatṛṣṇāvraṇāpaham | [RājNigh, Pipp. 145.2]
anyat klītanam uktaṃ klītanakaṃ klītanīyakaṃ madhukam | [RājNigh, Pipp. 146.1]
madhuvallī ca madhūlī madhuralatā madhurasātirasā | [RājNigh, Pipp. 146.2]
śoṣāpahā ca saumyā sthalajā jalajā ca sā dvidhābhūtā | [RājNigh, Pipp. 147.1]
sāmānyena mateyam ekādaśasaṃjñā bahujñadhiyā | [RājNigh, Pipp. 147.2]
klītanaṃ madhuraṃ rucyaṃ balyaṃ vṛṣyaṃ vraṇāpaham | [RājNigh, Pipp. 148.1]
śītalaṃ guru cakṣuṣyam asrapittāpahaṃ param | [RājNigh, Pipp. 148.2]
bhārṅgī gardabhiśākaś ca phañjī cāṅgāravallarī | [RājNigh, Pipp. 149.1]
varṣā brāhmaṇayaṣṭiś ca barbaro bhṛṅgajā ca sā | [RājNigh, Pipp. 149.2]
padmā yaṣṭiś ca bhāraṅgī vātāriḥ kāsajit param | [RājNigh, Pipp. 150.1]
surūpā bhramareṣṭā ca śakramātā ca ṣoḍaśa | [RājNigh, Pipp. 150.2]
bhārṅgī tu kaṭutiktoṣṇā kāsaśvāsavināśanī | [RājNigh, Pipp. 151.1]
śophavraṇakrimighnī ca dāhajvaranivāriṇī | [RājNigh, Pipp. 151.2]
mūlaṃ puṣkaramūlaṃ ca puṣkaraṃ padmapattrakam | [RājNigh, Pipp. 152.1]
padmaṃ puṣkarajaṃ bījaṃ pauṣkaraṃ puṣkarāhvayam | [RājNigh, Pipp. 152.2]
kāśmīraṃ brahmatīrthaṃ ca śvāsārir mūlapuṣkaram | [RājNigh, Pipp. 153.1]
jñeyaṃ pañcadaśāhvaṃ ca puṣkarādye jaṭāśiphe | [RājNigh, Pipp. 153.2]
puṣkaraṃ kaṭutiktoṣṇaṃ kaphavātajvarāpaham | [RājNigh, Pipp. 154.1]
śvāsārocakakāsaghnaṃ śophaghnaṃ pāṇḍunāśanam | [RājNigh, Pipp. 154.2]
śṛṅgī kulīraśṛṅgī syāt ghoṣā ca vanamūrdhajā | [RājNigh, Pipp. 155.1]
candrā karkaṭaśṛṅgī ca mahāghoṣā ca śṛṅgikā | [RājNigh, Pipp. 155.2]
kālikā cendukhaṇḍā ca latāṅgī ca viṣāṇikā | [RājNigh, Pipp. 156.1]
cakrā ca śikharaṃ caiva karkaṭāhvā tripañcadhā | [RājNigh, Pipp. 156.2]
tiktā karkaṭaśṛṅgī tu gurur uṣṇānilāpahā | [RājNigh, Pipp. 157.1]
hikkātīsārakāsaghnī śvāsapittāsranāśanī | [RājNigh, Pipp. 157.2]
dantī śīghrā śyenaghaṇṭā nikumbhī nāgasphotā dantinī copacitrā | [RājNigh, Pipp. 158.1]
bhadrā rūkṣā rocanī cānukūlā niḥśalyā syād vakradantā viśalyā | [RājNigh, Pipp. 158.2]
madhupuṣpairaṇḍaphalā bhadrāṇy eraṇḍapattrikā | [RājNigh, Pipp. 159.1]
udumbaradalā caiva taruṇī cāṇurevatī | [RājNigh, Pipp. 159.2]
viśodhanī ca kumbhī ca jñeyā cāgnikarāhvayā | [RājNigh, Pipp. 159.3]
dantī kaṭūṣṇā śūlāmatvagdoṣaśamanī ca sā | [RājNigh, Pipp. 160.1]
arśovraṇāśmarīśalyaśodhanī dīpanī parā | [RājNigh, Pipp. 160.2]
anyā dantī keśaruhā viṣabhadrā jayāvahā | [RājNigh, Pipp. 161.1]
āvartakī varāṅgī ca jayāhvā bhadradantikā | [RājNigh, Pipp. 161.2]
anyā dantī kaṭūṣṇā ca recanī krimihā parā | [RājNigh, Pipp. 162.1]
śūlakuṣṭhāmadoṣaghnī tvagāmayavināśanī | [RājNigh, Pipp. 162.2]
recako jayapālaś ca sārakas tittirīphalam | [RājNigh, Pipp. 163.1]
dantībījaṃ maladrāvi jñeyaṃ syād bījarecanī | [RājNigh, Pipp. 163.2]
kumbhībījaṃ kumbhinībījasaṃjñaṃ ghaṇṭābījaṃ dantinībījam uktam | [RājNigh, Pipp. 164.1]
bījāntākhyaṃ śodhanī cakradantyo vedendvākhyaṃ tannikumbhyāś ca bījam | [RājNigh, Pipp. 164.2]
jaipālaḥ kaṭur uṣṇaś ca krimihārī virecanaḥ | [RājNigh, Pipp. 165.1]
dīpanaḥ kaphavātaghno jaṭharāmayaśodhanaḥ | [RājNigh, Pipp. 165.2]
uktā trivṛn mālavikā masūrā śyāmārdhacandrā vidalā suṣeṇī | [RājNigh, Pipp. 166.1]
kālindikā saiva tu kālameṣī kālī trivelāvanicandrasaṃjñā | [RājNigh, Pipp. 166.2]
trivṛt tiktā kaṭūṣṇā ca krimiśleṣmodarārtijit | [RājNigh, Pipp. 167.1]
kuṣṭhakaṇḍūvraṇān hanti praśastā ca virecane | [RājNigh, Pipp. 167.2]
raktānyāpi ca kālindī tripuṭā tāmrapuṣpikā | [RājNigh, Pipp. 168.1]
kulavarṇā masūrī cāpy amṛtā kākanāsikā | [RājNigh, Pipp. 168.2]
raktā trivṛd rase tiktā kaṭūṣṇā recanī ca sā | [RājNigh, Pipp. 169.1]
grahaṇīmalaviṣṭambhahāriṇī hitakāriṇī | [RājNigh, Pipp. 169.2]
tvacaṃ tvagvalkalaṃ bhṛṅgaṃ varāṅgaṃ mukhaśodhanam | [RājNigh, Pipp. 170.1]
śakalaṃ saiṃhalaṃ vanyaṃ surasaṃ rāmavallabham | [RājNigh, Pipp. 170.2]
utkaṭaṃ bahugandhaṃ ca vijjulaṃ ca vanapriyam | [RājNigh, Pipp. 171.1]
lāṭaparṇaṃ gandhavalkaṃ varaṃ śītaṃ grahakṣitī | [RājNigh, Pipp. 171.2]
tvacaṃ tu kaṭukaṃ śītaṃ kaphakāsavināśanam | [RājNigh, Pipp. 172.1]
śukrāmaśamanaṃ caiva kaṇṭhaśuddhikaraṃ laghu | [RājNigh, Pipp. 172.2]
patraṃ tamālapattraṃ ca patrakaṃ chadanaṃ dalam | [RājNigh, Pipp. 173.1]
palāśam aṃśukaṃ vāsas tāpasaṃ sukumārakam | [RājNigh, Pipp. 173.2]
vastraṃ tamālakaṃ rāmaṃ gopanaṃ vasanaṃ tathā | [RājNigh, Pipp. 174.1]
tamālaṃ surabhigandhaṃ jñeyaṃ saptadaśāhvayam | [RājNigh, Pipp. 174.2]
patrakaṃ laghu tiktoṣṇaṃ kaphavātaviṣāpaham | [RājNigh, Pipp. 175.1]
vastikaṇḍūtidoṣaghnaṃ mukhamastakaśodhanam | [RājNigh, Pipp. 175.2]
kiñjalkaṃ kanakāhvaṃ ca kesaraṃ nāgakeśaram | [RājNigh, Pipp. 176.1]
cāmpeyaṃ nāgakiñjalkaṃ nāgīyaṃ kāñcanaṃ tathā | [RājNigh, Pipp. 176.2]
suvarṇaṃ hemakiñjalkaṃ rukmaṃ hemaṃ ca piñjaram | [RājNigh, Pipp. 177.1]
phaṇipunnāgayogādi kesaraṃ pañcabhūhvayam | [RājNigh, Pipp. 177.2]
nāgakeśaram alpoṣṇaṃ laghu tiktaṃ kaphāpaham | [RājNigh, Pipp. 178.1]
vastivātāmayaghnaṃ ca kaṇṭhaśīrṣarujāpaham | [RājNigh, Pipp. 178.2]
tavakṣīraṃ payaḥkṣīraṃ yavajaṃ gavayodbhavam | [RājNigh, Pipp. 179.1]
anyad godhūmajaṃ cānyat piṣṭikātaṇḍulodbhavam | [RājNigh, Pipp. 179.2]
anyac ca tālasambhūtaṃ tālakṣīrādināmakam | [RājNigh, Pipp. 180.1]
vanagokṣīrajaṃ śreṣṭham abhāve 'nyad udīritam | [RājNigh, Pipp. 180.2]
tavakṣīraṃ tu madhuraṃ śiśiraṃ dāhapittanut | [RājNigh, Pipp. 181.1]
kṣayakāsakaphaśvāsanāśanaṃ cāsradoṣanut | [RājNigh, Pipp. 181.2]
tālīsapatraṃ tālīśaṃ pattrākhyaṃ ca śukodaram | [RājNigh, Pipp. 182.1]
dhātrīpattraṃ cārkavedhaṃ karipattraṃ ghanacchadam | [RājNigh, Pipp. 182.2]
nīlaṃ nīlāmbaraṃ tālaṃ tālīpattraṃ talāhvayam | [RājNigh, Pipp. 183.1]
tālīsapattrakasyeti nāmāny āhus trayodaśa | [RājNigh, Pipp. 183.2]
tālīsapatraṃ tiktoṣṇaṃ madhuraṃ kaphavātanut | [RājNigh, Pipp. 184.1]
kāsahikkākṣayaśvāsacchardidoṣavināśakṛt | [RājNigh, Pipp. 184.2]
syād vaṃśarocanā vāṃśī tuṅgakṣīrī tugā śubhā | [RājNigh, Pipp. 185.1]
tvakkṣīrī vaṃśagā śukrā vaṃśakṣīrī ca vaiṇavī | [RājNigh, Pipp. 185.2]
tvaksārā karmarī śvetāvaṃśakarpūrarocane | [RājNigh, Pipp. 186.1]
tuṅgā rocanikā piṅgā navendur vaṃśaśarkarā | [RājNigh, Pipp. 186.2]
syād vaṃśarocanā rūkṣā kaṣāyā madhurā himā | [RājNigh, Pipp. 187.1]
raktaśuddhikarī tāpapittodrekaharā śubhā | [RājNigh, Pipp. 187.2]
tavakṣīre yavakṣīre kṣīre jātaṃ guṇottaram | [RājNigh, Pipp. 188.1]
vaṃśakṣīrīsamaṃ proktaṃ tadabhāve 'nyavastujam | [RājNigh, Pipp. 188.2]
gavayakṣīrajaṃ kṣīraṃ susnigdhaṃ śītalaṃ laghu | [RājNigh, Pipp. 189.1]
sugandhi drāvakaṃ śubhram anyat svalpaguṇaṃ smṛtam | [RājNigh, Pipp. 189.2]
mañjiṣṭhā hariṇī raktā gaurī yojanavallikā | [RājNigh, Pipp. 190.1]
samaṅgā vikasā padmā rohiṇī kālameṣikā | [RājNigh, Pipp. 190.2]
bhaṇḍī citralatā citrā citrāṅgī jananī ca sā | [RājNigh, Pipp. 191.1]
maṇḍūkaparṇī vijayā mañjūṣā raktayaṣṭikā | [RājNigh, Pipp. 191.2]
kṣetriṇī caiva rāgāḍhyā bhaṇḍīrī kālabhāṇḍikā | [RājNigh, Pipp. 192.1]
aruṇā jvarahantrī ca chadmā nāgakumārikā | [RājNigh, Pipp. 192.2]
bhāṇḍīralatikā caiva rāgāṅgī vastrabhūṣaṇā | [RājNigh, Pipp. 193.1]
triṃśāhvayā tathā proktā mañjiṣṭhā ca bhiṣagvaraiḥ | [RājNigh, Pipp. 193.2]
mañjiṣṭhā madhurā svāde kaṣāyoṣṇā gurus tathā | [RājNigh, Pipp. 194.1]
vraṇamehajvaraśleṣmaviṣanetrāmayāpahā | [RājNigh, Pipp. 194.2]
colaś ca yojanī kauñjī siṃhilī ca caturvidhā | [RājNigh, Pipp. 195.1]
mañjiṣṭhā caiva sā proktā vilome cottamottamā | [RājNigh, Pipp. 195.2]
haridrā haridrañjanī svarṇavarṇā suvarṇā śivā varṇinī dīrgharāgā | [RājNigh, Pipp. 196.1]
haridrī ca pītā varāṅgī ca gaurī janiṣṭhā varā varṇadātrī pavitrā | [RājNigh, Pipp. 196.2]
haritā rajanīnāmnī viṣaghnī varavarṇinī | [RājNigh, Pipp. 197.1]
piṅgalā varṇadā caiva maṅgalyā maṅgalā ca sā | [RājNigh, Pipp. 197.2]
lakṣmī bhadrā śiphā śophā śobhanā subhagāhvayā | [RājNigh, Pipp. 198.1]
śyāmā jayantikā dve ca triṃśannāmavilāsinī | [RājNigh, Pipp. 198.2]
haridrā kaṭutiktoṣṇā kaphavātāsrakuṣṭhanut | [RājNigh, Pipp. 199.1]
mehakaṇḍūvraṇān hanti dehavarṇavidhāyinī | [RājNigh, Pipp. 199.2]
anyā dāruharidrā ca dārvī pītadru pītikā | [RājNigh, Pipp. 200.1]
kāleyakaṃ pītadāru sthirarāgā ca kāminī | [RājNigh, Pipp. 200.2]
kaṭaṅkaṭerī parjanyā pītā dāruniśā smṛtā | [RājNigh, Pipp. 201.1]
kālīyakaṃ kāmavatī dārupītā pacampacā | [RājNigh, Pipp. 201.2]
syāt karkaṭakinī jñeyā proktā saptadaśāhvayā | [RājNigh, Pipp. 201.3]
tiktā dāruharidrā tu kaṭūṣṇā vraṇamehanut | [RājNigh, Pipp. 202.1]
kaṇḍūvisarpatvagdoṣaviṣakarṇākṣidoṣahā | [RājNigh, Pipp. 202.2]
lākṣā khadirakā raktā raṅgamātā palaṅkaṣā | [RājNigh, Pipp. 203.1]
jatu ca krimijā caiva drumavyādhir alaktakaḥ | [RājNigh, Pipp. 203.2]
palāśī mudraṇī dīptir jantukā gandhamādanī | [RājNigh, Pipp. 204.1]
nīlā dravarasā caiva pittārir munibhūhvayā | [RājNigh, Pipp. 204.2]
lākṣā tiktakaṣāyā syāt śleṣmapittārtidoṣanut | [RājNigh, Pipp. 205.1]
viṣaraktapraśamanī viṣamajvaranāśanī | [RājNigh, Pipp. 205.2]
alaktako janturaso rāgo nirbhartsanas tathā | [RājNigh, Pipp. 206.1]
jananī jantukārī ca saṃdharṣā cakramardinī | [RājNigh, Pipp. 206.2]
alaktakaḥ sutiktoṣṇaḥ kaphavātāmayāpahaḥ | [RājNigh, Pipp. 207.1]
kaṇṭharukśamano rucyo vraṇadoṣārtināśanaḥ | [RājNigh, Pipp. 207.2]
lodhro rodhro bhillataruś cillakaḥ kāṇḍakīlakaḥ | [RājNigh, Pipp. 208.1]
tirīṭo lodhrako vṛkṣaḥ śambaro hastirodhrakaḥ | [RājNigh, Pipp. 208.2]
tilvakaḥ kāṇḍahīnaś ca śāvaro hemapuṣpakaḥ | [RājNigh, Pipp. 209.1]
bhillī śāvarakaś caiva jñeyaḥ pañcadaśāhvayaḥ | [RājNigh, Pipp. 209.2]
kramukaḥ paṭṭikārodhro valkarodhro bṛhaddalaḥ | [RājNigh, Pipp. 210.1]
jīrṇabudhno bṛhadvalko jīrṇapattro 'kṣibheṣajaḥ | [RājNigh, Pipp. 210.2]
śāvaraḥ śvetarodhraś ca mārjano bahalatvacaḥ | [RājNigh, Pipp. 211.1]
paṭṭī lākṣāprasādaś ca valkalo bāṇabhūhvayaḥ | [RājNigh, Pipp. 211.2]
lodhradvayaṃ kaṣāyaṃ syāt śītaṃ vātakaphāsranut | [RājNigh, Pipp. 212.1]
cakṣuṣyaṃ viṣahṛt tatra viśiṣṭo valkarodhrakaḥ | [RājNigh, Pipp. 212.2]
dhātakī vahnipuṣpī ca tāmrapuṣpī ca dhāvanī | [RājNigh, Pipp. 213.1]
agnijvālā subhikṣā ca pārvatī bahupuṣpikā | [RājNigh, Pipp. 213.2]
kumudā sīdhupuṣpī ca kuñjarā madyavāsinī | [RājNigh, Pipp. 214.1]
gucchasaṅghādipuṣpāntā jñeyā sā lodhrapuṣpiṇī | [RājNigh, Pipp. 214.2]
tīvrajvālā vahniśikhā madyapuṣpīndrasaṃmitā | [RājNigh, Pipp. 214.3]
dhātakī kaṭur uṣṇā ca madakṛd viṣanāśanī | [RājNigh, Pipp. 215.1]
pravāhikātisāraghnī visarpavraṇanāśinī | [RājNigh, Pipp. 215.2]
samudranāma prathamaṃ paścāt phalam udāharet | [RājNigh, Pipp. 216.1]
samudraphalam ityādi nāma vācyaṃ bhiṣagvaraiḥ | [RājNigh, Pipp. 216.2]
phalaṃ samudrasya kaṭūṣṇakāri vātāpahaṃ bhūtanirodhakāri | [RājNigh, Pipp. 217.1]
tridoṣadāvānaladoṣahāri kaphāmayabhrāntivirodhakāri | [RājNigh, Pipp. 217.2]
nirviṣāpaviṣā caiva viviṣā viṣahā parā | [RājNigh, Pipp. 218.1]
viṣahantrī viṣābhāvā hy aviṣā viṣavairiṇī | [RājNigh, Pipp. 218.2]
nirviṣā tu kaṭuḥ śītā kaphavātāsradoṣanut | [RājNigh, Pipp. 219.1]
anekaviṣadoṣaghnī vraṇasaṃropaṇī ca sā | [RājNigh, Pipp. 219.2]
viṣam āheyam amṛtaṃ garalaṃ dāradaṃ garam | [RājNigh, Pipp. 220.1]
kālakūṭaṃ kālakūṭe haridraṃ raktaśṛṅgakam | [RājNigh, Pipp. 220.2]
nīlaṃ ca garadaṃ kṣveḍo ghoraṃ hālāhalaṃ haram | [RājNigh, Pipp. 221.1]
maraṃ halāhalaṃ śṛṅgī bhūgaraṃ caikaviṃśatiḥ | [RājNigh, Pipp. 221.2]
amṛtaṃ syāt vatsanābho viṣam ugraṃ mahauṣadham | [RājNigh, Pipp. 222.1]
garalaṃ maraṇaṃ nāgaṃ stokakaṃ prāṇahārakam | [RājNigh, Pipp. 222.2]
garalaṃ sthāvarādi syāt proktaṃ caikādaśāhvayam | [RājNigh, Pipp. 222.3]
vatsanābho 'timadhuraḥ soṣṇo vātakaphāpahaḥ | [RājNigh, Pipp. 223.1]
kaṇṭharuksaṃnipātaghnaḥ pittasaṃtāpakārakaḥ | [RājNigh, Pipp. 223.2]
sthāvare viṣajātīnāṃ śreṣṭhau nāgograśṛṅgakau | [RājNigh, Pipp. 224.1]
nāgo dehakare śreṣṭho lohe caivograśṛṅgakaḥ | [RājNigh, Pipp. 224.2]
viṣasyāṣṭādaśabhidāś caturvargāś ca yat pṛthak | [RājNigh, Pipp. 225.1]
tad atra noktam asmābhir granthagauravabhīrubhiḥ | [RājNigh, Pipp. 225.2]
śaṭī śaṭhī palāśaś ca ṣaḍgranthā suvratā vadhūḥ | [RājNigh, Pipp. 226.1]
sugandhamūlā gandhālī śaṭikā ca palāśikā | [RājNigh, Pipp. 226.2]
subhadrā ca tṛṇī dūrvā gandhā pṛthupalāśikā | [RājNigh, Pipp. 227.1]
saumyā himodbhavā gandhavadhūr nāgendusaṃmitā | [RājNigh, Pipp. 227.2]
śaṭī satiktāmlarasā laghūṣṇā rucipradā ca jvarahāriṇī ca | [RājNigh, Pipp. 228.1]
kaphāsrakaṇḍūvraṇadoṣahantrī vaktrāmayadhvaṃsakarī ca soktā | [RājNigh, Pipp. 228.2]
anyā tu gandhapattrā syāt sthūlāsyā tiktakandakā | [RājNigh, Pipp. 229.1]
vanajā śaṭikā vanyā stavakṣīry ekapattrikā | [RājNigh, Pipp. 229.2]
gandhapītā palāśāntā gandhāḍhyā gandhapattrikā | [RājNigh, Pipp. 230.1]
dīrghapattrā gandhaniśā śarabhūhvā supākinī | [RājNigh, Pipp. 230.2]
gandhapattrā kaṭuḥ svādus tīkṣṇoṣṇā kaphavātajit | [RājNigh, Pipp. 231.1]
kāsacchardijvarān hanti pittakopaṃ karoti ca | [RājNigh, Pipp. 231.2]
samudraphenaṃ phenaś ca vārdhiphenaṃ payodhijam | [RājNigh, Pipp. 232.1]
suphenam abdhihiṇḍīraṃ sāmudraṃ saptanāmakam | [RājNigh, Pipp. 232.2]
samudraphenaṃ śiśiraṃ kaṣāyaṃ netraroganut | [RājNigh, Pipp. 233.1]
kaphakaṇṭhāmayaghnaṃ ca rucikṛt karṇarogahṛt | [RājNigh, Pipp. 233.2]
aphenaṃ khaskhasaraso niphenaṃ cāhiphenakam | [RājNigh, Pipp. 234.1]
aphenaṃ saṃnipātaghnaṃ vṛṣyaṃ balyaṃ ca mohadam | [RājNigh, Pipp. 234.2]
caturvidham aphenaṃ syāt jāraṇaṃ māraṇaṃ tathā | [RājNigh, Pipp. 235.1]
dhāraṇaṃ sāraṇaṃ caiva kramād vakṣye tu lakṣaṇam | [RājNigh, Pipp. 235.2]
śvetaṃ ca jāraṇaṃ proktaṃ kṛṣṇavarṇaṃ ca māraṇam | [RājNigh, Pipp. 236.1]
dhāraṇaṃ pītavarṇaṃ tu karburaṃ sāraṇaṃ tathā | [RājNigh, Pipp. 236.2]
jāraṇaṃ jārayed annaṃ māraṇaṃ mṛtyudāyakam | [RājNigh, Pipp. 237.1]
dhāraṇaṃ ca vayaḥstambhaṃ sāraṇaṃ malasāraṇam | [RājNigh, Pipp. 237.2]
ṭaṅgaṇaṣ ṭaṅkaṇakṣāro raṅgaḥ kṣāro rasādhikaḥ | [RājNigh, Pipp. 238.1]
lohadrāvī rasaghnaś ca subhago raṅgadaś ca saḥ | [RājNigh, Pipp. 238.2]
vartulaḥ kanakakṣāro malino dhātuvallabhaḥ | [RājNigh, Pipp. 239.1]
trayodaśāhvayaś cāyaṃ kathitas tu bhiṣagvaraiḥ | [RājNigh, Pipp. 239.2]
kathitaṣ ṭaṅkaṇakṣāraḥ kaṭūṣṇaḥ kaphanāśanaḥ | [RājNigh, Pipp. 240.1]
sthāvarādiviṣaghnaś ca kāsaśvāsāpahārakaḥ | [RājNigh, Pipp. 240.2]
dvitīyaṃ ṭaṅgaṇaṃ śvetaṃ śvetakaṃ śvetaṭaṅgaṇam | [RājNigh, Pipp. 241.1]
lohaśuddhikaraṃ sindhumālatītīrasambhavam | [RājNigh, Pipp. 241.2]
śivaṃ ca drāvakaṃ proktaṃ śitakṣāraṃ daśābhidham | [RājNigh, Pipp. 241.3]
suśvetaṃ ṭaṅkaṇaṃ snigdhaṃ kaṭūṣṇaṃ kaphavātanut | [RājNigh, Pipp. 242.1]
āmakṣayāpahṛc chvāsaviṣakāsamalāpaham | [RājNigh, Pipp. 242.2]
sākuruṇḍo granthiphalo vikaṭo vastrabhūṣaṇaḥ | [RājNigh, Pipp. 243.1]
kuruṇḍaḥ karburaphalaḥ sakuruṇḍaś ca saptadhā | [RājNigh, Pipp. 243.2]
sākuruṇḍaḥ kaṣāyaś ca rucikṛd dīpanaḥ paraḥ | [RājNigh, Pipp. 244.1]
śleṣmavātāpahārī ca vastrarañjanako laghuḥ | [RājNigh, Pipp. 244.2]
himāvalī ca hṛddhātrī kuṣṭhaghno gārakuṣṭhakaḥ | [RājNigh, Pipp. 245.1]
aṅgāragranthiko granthī granthilo munisaṃjñakaḥ | [RājNigh, Pipp. 245.2]
himāvalī sarā tiktā plīhagulmodarāpahā | [RājNigh, Pipp. 246.1]
krimikuṣṭhagudātyugrakharjūkaṇḍūtihāriṇī | [RājNigh, Pipp. 246.2]
hastimado gajamado gajadānaṃ madas tathā | [RājNigh, Pipp. 247.1]
kumbhimado dantimado dānaṃ dvīpimado 'ṣṭadhā | [RājNigh, Pipp. 247.2]
snigdho hastimadas tiktaḥ keśyo 'pasmāranāśanaḥ | [RājNigh, Pipp. 248.1]
viṣahṛt kuṣṭhakaṇḍūtivraṇadadruvisarpanut | [RājNigh, Pipp. 248.2]
svarjikṣāraḥ svarjikaś ca kṣārasvarjī sukhārjikaḥ | [RājNigh, Pipp. 249.1]
suvarcikaḥ suvarcī ca sukhavarcā munihvayaḥ | [RājNigh, Pipp. 249.2]
svarjikaḥ kaṭur uṣṇaś ca tīkṣṇo vātakaphārtinut | [RājNigh, Pipp. 250.1]
gulmādhmānakrimīn hanti vraṇajāṭharadoṣanut | [RājNigh, Pipp. 250.2]
lavaṇāraṃ lavaṇotthaṃ lavaṇāsurajaṃ ca lavaṇabhedaś ca | [RājNigh, Pipp. 251.1]
jalajaṃ lavaṇakṣāraṃ lavaṇaṃ ca kṣāralavaṇaṃ ca | [RājNigh, Pipp. 251.2]
loṇārakṣāram atyuṣṇaṃ tīkṣṇaṃ pittapravṛddhidam | [RājNigh, Pipp. 252.1]
kṣāraṃ lavaṇam īṣac ca vātagulmādidoṣanut | [RājNigh, Pipp. 252.2]
vajrakaṃ vajrakakṣāraṃ kṣāraśreṣṭhaṃ vidārakam | [RājNigh, Pipp. 253.1]
sāraṃ candanasāraṃ ca dhūmotthaṃ dhūmajaṃ gajāḥ | [RājNigh, Pipp. 253.2]
vajrakaṃ kṣāram atyuṣṇaṃ tīkṣṇaṃ kṣāraṃ ca recanam | [RājNigh, Pipp. 254.1]
gulmodarātiviṣṭambhaśūlapraśamanaṃ saram | [RājNigh, Pipp. 254.2]
yavakṣāraḥ smṛtaḥ pākyo yavajo yavasūcakaḥ | [RājNigh, Pipp. 255.1]
yavaśūko yavāhvaś ca yavāpatyaṃ yavāgrajaḥ | [RājNigh, Pipp. 255.2]
yavakṣāraḥ kaṭūṣṇaś ca kaphavātodarārtinut | [RājNigh, Pipp. 256.1]
āmaśūlāśmarīkṛcchraviṣadoṣaharaḥ saraḥ | [RājNigh, Pipp. 256.2]
sarvakṣāro bahukṣāraḥ samūhakṣārakas tathā | [RājNigh, Pipp. 257.1]
stomakṣāro mahākṣāro malāriḥ kṣāramelakaḥ | [RājNigh, Pipp. 257.2]
sarvakṣāro hy atikṣāraś cakṣuṣyo vastiśodhanaḥ | [RājNigh, Pipp. 258.1]
gudāvartakrimighnaś ca malavastraviśodhanaḥ | [RājNigh, Pipp. 258.2]
māyāphalaṃ māyiphalaṃ ca māyikā chidrāphalaṃ māyi ca pañcanāmakam | [RājNigh, Pipp. 259.1]
māyāphalaṃ vātaharaṃ kaṭūṣṇakam śaithilyasaṃkocakakeśakārṣṇyadam | [RājNigh, Pipp. 259.2]
itthaṃ nānādravyasambhāranāmagrāmavyākhyātadguṇākhyānapūrvam | [RājNigh, Pipp. 260.1]
vargaṃ vīryadhvastarogopasargaṃ buddhvā vaidyo viśvavandyatvam īyāt | [RājNigh, Pipp. 260.2]
sāphalyāya kilaitya yāni januṣaḥ kāntāradūrāntarāt svaujaḥpātravicāraṇāya vipaṇer madhyaṃ samadhyāsate | [RājNigh, Pipp. 261.1]
teṣām āśrayabhūmir eṣa bhaṇitaḥ paṇyauṣadhīnāṃ budhair vargo dravyaguṇābhidhānanipuṇaiḥ paṇyādivargātmanā | [RājNigh, Pipp. 261.2]
yaḥ saumyena sadāśayena kalayan divyāgamānāṃ janair durgrāhaṃ mahimānam āśu nudate svaṃ jagmuṣāṃ durgatīḥ | [RājNigh, Pipp. 262.1]
vargaḥ pippalikādir eṣa nṛhares tasyeha śasyātmano nāmagrāmaśikhāmaṇau khalu kṛtau ṣaṣṭhaḥ pratiṣṭhām agāt | [RājNigh, Pipp. 262.2]
{RājNigh, Śat.}
śatāhvā caiva miśreyā śāliparṇī samaṣṭhilā | [RājNigh, Śat. 1.1]
bṛhatī kaṇṭakārī ca dvidhā syāt pṛśniparṇikā | [RājNigh, Śat. 1.2]
dvidhā gokṣurakaś caiva yāso vāsā śatāvarī | [RājNigh, Śat. 2.1]
dhanvayāsadvayaṃ cāgnidamanī vākucī tathā | [RājNigh, Śat. 2.2]
śaṇapuṣpī dvidhā caiva trividhā śarapuṅkhikā | [RājNigh, Śat. 3.1]
śaṇo 'mbaṣṭhā dvidhā nīlī dvidhā gojihvikā smṛtā | [RājNigh, Śat. 3.2]
apāmārgadvayaṃ pañca balā rāṣṭrī mahādi ca | [RājNigh, Śat. 4.1]
hayagandhā ca hapuṣā śatāvaryau dvidhā mate | [RājNigh, Śat. 4.2]
elavālukatairaṇyau kalikārī jayantikā | [RājNigh, Śat. 5.1]
kākamācī śrutaśreṇī bhṛṅgarājas tridhā mataḥ | [RājNigh, Śat. 5.2]
kākajaṅghā tridhā cuñcuḥ trividhaḥ sinduvārakaḥ | [RājNigh, Śat. 6.1]
bheṇḍā syāt putradā caiva takrā svarṇulikāhvayā | [RājNigh, Śat. 6.2]
khaskhasaḥ śimṛḍī caiva jñeyo vanyakusumbhakaḥ | [RājNigh, Śat. 7.1]
dvayāhulyaḥ kāsamardaś ca ravipattrī dvidhāmlikā | [RājNigh, Śat. 7.2]
ajagandhādityabhaktā viṣamuṣṭir dvidhā parā | [RājNigh, Śat. 8.1]
kālāñjanī dvikārpāsī dvividhaḥ kokilākṣakaḥ | [RājNigh, Śat. 8.2]
sātalā kāmavṛddhiś ca cakramardo 'tha jhiñjhirā | [RājNigh, Śat. 9.1]
śatāhvādyāḥ krameṇaiva kṣupāḥ proktā yathāguṇāḥ | [RājNigh, Śat. 9.2]
śatāhvā śatapuṣpā ca misir ghoṣā ca potikā | [RājNigh, Śat. 10.1]
ahicchattrāpy avākpuṣpī mādhavī kāravī śiphā | [RājNigh, Śat. 10.2]
saṅghātapattrikā chattrā vajrapuṣpā supuṣpikā | [RājNigh, Śat. 11.1]
śataprasūnā bahalā puṣpāhvā śatapattrikā | [RājNigh, Śat. 11.2]
vanapuṣpā bhūripuṣpā sugandhā sūkṣmapattrikā | [RājNigh, Śat. 12.1]
gandhārikāticchatrā ca caturviṃśatināmakā | [RājNigh, Śat. 12.2]
śatāhvā tu kaṭus tiktā snigdhā śleṣmātisāranut | [RājNigh, Śat. 13.1]
jvaranetravraṇaghnī ca vastikarmaṇi śasyate | [RājNigh, Śat. 13.2]
miśreyā tālaparṇī ca tālapatrā miśis tathā | [RājNigh, Śat. 14.1]
śāleyā syāc chītaśivā śālīnā vanajā ca sā | [RājNigh, Śat. 14.2]
avākpuṣpī madhurikā chattrā saṃhitapuṣpikā | [RājNigh, Śat. 15.1]
supuṣpā surasā vanyā jñeyā pañcadaśāhvayā | [RājNigh, Śat. 15.2]
miśreyā madhurā snigdhā kaṭuḥ kaphaharā parā | [RājNigh, Śat. 16.1]
vātapittotthadoṣaghnī plīhajantuvināśanī | [RājNigh, Śat. 16.2]
syāc chāliparṇī sudalā supattrikā sthirā ca saumyā kumudā guhā dhruvā | [RājNigh, Śat. 17.1]
vidārigandhāṃśumatī suparṇikā syād dīrghamūlāpi ca dīrghapattrikā | [RājNigh, Śat. 17.2]
vātaghnī pītinī tanvī sudhā sarvānukāriṇī | [RājNigh, Śat. 18.1]
śophaghnī subhagā devī niścalā vrīhiparṇikā | [RājNigh, Śat. 18.2]
sumūlā ca surūpā ca supattrā śubhapattrikā | [RājNigh, Śat. 19.1]
śāliparṇī śālidalā syād ūnatriṃśadāhvayā | [RājNigh, Śat. 19.2]
śāliparṇī rase tiktā gurūṣṇā vātadoṣanut | [RājNigh, Śat. 20.1]
viṣamajvaramehārśaḥśophasaṃtāpanāśanī | [RājNigh, Śat. 20.2]
samaṣṭhilā ca bhaṇḍīro nadyāmraś cāmragandhadhṛk | [RājNigh, Śat. 21.1]
kākāmraḥ kaṇṭakiphalo 'py upadaṃśo munihvayaḥ | [RājNigh, Śat. 21.2]
nadyāmraḥ kaṭur uṣṇaś ca rucyo mukhaviśodhanaḥ | [RājNigh, Śat. 22.1]
kaphavātapraśamano dāhakṛd dīpanaḥ paraḥ | [RājNigh, Śat. 22.2]
bṛhatī mahatikrāntā vārttākī siṃhikākulī | [RājNigh, Śat. 23.1]
rāṣṭrikā sthalakaṇṭā ca bhaṇṭākī tu mahoṭikā | [RājNigh, Śat. 23.2]
bahupattrī kaṇṭatanuḥ kaṇṭāluḥ kaṭphalā tathā | [RājNigh, Śat. 24.1]
ḍoralī vanavṛntākī nāmāny asyāś caturdaśa | [RājNigh, Śat. 24.2]
bṛhatī kaṭutiktoṣṇā vātajij jvarahāriṇī | [RājNigh, Śat. 25.1]
arocakāmakāsaghnī śvāsahṛdroganāśanī | [RājNigh, Śat. 25.2]
bṛhaty anyā sarpatanuḥ kṣavikā pītataṇḍulā | [RājNigh, Śat. 26.1]
putrapradā bahuphalā godhinīti ṣaḍāhvayā | [RājNigh, Śat. 26.2]
kṣavikā bṛhatī tiktā kaṭur uṣṇā ca tatsamā | [RājNigh, Śat. 27.1]
yuktyā dravyaviśeṣeṇa dhārāsaṃstambhasiddhidā | [RājNigh, Śat. 27.2]
śvetānyā śvetabṛhatī jñeyā śvetamahoṭikā | [RājNigh, Śat. 28.1]
śvetasiṃhī śvetaphalā śvetavārttākinī ca ṣaṭ | [RājNigh, Śat. 28.2]
vijñeyā śvetabṛhatī vātaśleṣmavināśanī | [RājNigh, Śat. 29.1]
rucyā cāñjanayogena nānānetrāmayāpahā | [RājNigh, Śat. 29.2]
kaṇṭakārī kaṇṭakinī duḥsparśā duṣpradharṣiṇī | [RājNigh, Śat. 30.1]
kṣudrā vyāghrī nidigdhā ca dhāvinī kṣudrakaṇṭikā | [RājNigh, Śat. 30.2]
bahukaṇṭā kṣudrakaṇṭā jñeyā kṣudraphalā ca sā | [RājNigh, Śat. 31.1]
kaṇṭārikā citraphalā syāc caturdaśasaṃjñakā | [RājNigh, Śat. 31.2]
kaṇṭakārī kaṭūṣṇā ca dīpanī śvāsakāsajit | [RājNigh, Śat. 32.1]
pratiśyāyārtidoṣaghnī kaphavātajvarārtinut | [RājNigh, Śat. 32.2]
sitakaṇṭārikā śvetā kṣetradūtī ca lakṣmaṇā | [RājNigh, Śat. 33.1]
sitasiṃhī sitakṣudrā kṣudravārtākinī sitā | [RājNigh, Śat. 33.2]
klinnā ca kaṭuvārttākī kṣetrajā kapaṭeśvarī | [RājNigh, Śat. 34.1]
syān niḥsnehaphalā rāmā sitakaṇṭā mahauṣadhī | [RājNigh, Śat. 34.2]
gardabhī candrikā cāndrī candrapuṣpā priyaṃkarī | [RājNigh, Śat. 35.1]
nākulī durlabhā rāsnā dvir eṣā dvādaśāhvayā | [RājNigh, Śat. 35.2]
śvetakaṇṭārikā rucyā kaṭūṣṇā kaphavātanut | [RājNigh, Śat. 36.1]
cakṣuṣyā dīpanī jñeyā proktā rasaniyāmikā | [RājNigh, Śat. 36.2]
syāt pṛśniparṇī kalasī mahāguhā śṛgālavinnā dhamanī ca mekhalā | [RājNigh, Śat. 37.1]
lāṅgalikā kroṣṭukapucchikā guhā śṛgālikā saiva ca siṃhapucchikā | [RājNigh, Śat. 37.2]
pṛthakparṇī dīrghaparṇī dīrghā kroṣṭukamekhalā | [RājNigh, Śat. 38.1]
citraparṇy upacitrā ca śvapucchāṣṭādaśāhvayā | [RājNigh, Śat. 38.2]
pṛśniparṇī kaṭūṣṇāmlā tiktātīsārakāsajit | [RājNigh, Śat. 39.1]
vātarogajvaronmādavraṇadāhavināśanī | [RājNigh, Śat. 39.2]
syād gokṣuro gokṣurakaḥ kṣurāṅgaḥ śvadaṃṣṭrakaḥ kaṇṭakabhadrakaṇṭakau | [RājNigh, Śat. 40.1]
syād vyāladaṃṣṭraḥ kṣurako mahāṅgo duścakramaś ca kramaśo daśāhvaḥ | [RājNigh, Śat. 40.2]
kṣudro 'paro gokṣurakas trikaṇṭakaḥ kaṇṭī ṣaḍaṅgo bahukaṇṭakaḥ kṣuraḥ | [RājNigh, Śat. 41.1]
gokaṇṭakaḥ kaṇṭaphalaḥ palaṃkaṣaḥ kṣudrakṣuro bhakṣaṭakaś caṇadrumaḥ | [RājNigh, Śat. 41.2]
sthalaśṛṅgāṭakaś caiva vanaśṛṅgāṭakas tathā | [RājNigh, Śat. 42.1]
ikṣugandhaḥ svādukaṇṭaḥ paryāyāḥ ṣoḍaśa smṛtāḥ | [RājNigh, Śat. 42.2]
syātām ubhau gokṣurakau suśītalau balapradau tau madhurau ca bṛṃhaṇau | [RājNigh, Śat. 43.1]
kṛcchrāśmarīmehavidāhanāśanau rasāyanau tatra bṛhad guṇottaraḥ | [RājNigh, Śat. 43.2]
yāso yavāso bahukaṇṭako 'lpakaḥ kṣudreṅgudī rodanikā ca kacchurā | [RājNigh, Śat. 44.1]
syād bālapattro 'dhikakaṇṭakaḥ kharaḥ sudūramūlī viṣakaṇṭako 'pi saḥ | [RājNigh, Śat. 44.2]
anantas tīkṣṇakaṇṭaś ca samudrānto marūdbhavaḥ | [RājNigh, Śat. 45.1]
dīrghamūlaḥ sūkṣmapattro viṣaghnaḥ kaṇṭakālukaḥ | [RājNigh, Śat. 45.2]
triparṇikā ca gāndhārī caikaviṃśatināmabhiḥ | [RājNigh, Śat. 45.3]
yāso madhuratikto 'sau śītaḥ pittārtidāhajit | [RājNigh, Śat. 46.1]
baladīpanakṛt tṛṣṇākaphacchardivisarpajit | [RājNigh, Śat. 46.2]
vāsakaḥ siṃhikā vāsā bhiṣaṅmātā vasādanī | [RājNigh, Śat. 47.1]
āṭarūṣaḥ siṃhamukhī siṃhī kaṇṭhīravī vṛṣaḥ | [RājNigh, Śat. 47.2]
śitaparṇī vājidantā nāsā pañcamukhī tathā | [RājNigh, Śat. 48.1]
siṃhaparṇī mṛgendrāṇī nāmāny asyās tu ṣoḍaśa | [RājNigh, Śat. 48.2]
vāsā tiktā kaṭuḥ śītā kāsaghnī raktapittajit | [RājNigh, Śat. 49.1]
kāmalākaphavaikalyajvaraśvāsakṣayāpahā | [RājNigh, Śat. 49.2]
śitāvarī śitāvaraḥ sūcyāhvaḥ sūcipattrakaḥ | [RājNigh, Śat. 50.1]
śrīvārakaḥ śikhī babhruḥ svastikaḥ suniṣaṇṇakaḥ | [RājNigh, Śat. 50.2]
kuruṭaḥ kukkuṭaḥ sūcīdalaḥ śvetāmbaro 'pi saḥ | [RājNigh, Śat. 51.1]
medhākṛd grāhakaś ceti jñeyaḥ pañcadaśāhvayaḥ | [RājNigh, Śat. 51.2]
śitāvaras tu saṃgrāhī kaṣāyoṣṇas tridoṣajit | [RājNigh, Śat. 52.1]
medhāruciprado dāhajvarahārī rasāyanaḥ | [RājNigh, Śat. 52.2]
dhanvayāso durālambhā tāmramūlī ca kacchurā | [RājNigh, Śat. 53.1]
durālabhā ca duḥsparśā dhanvī dhanvayavāsakaḥ | [RājNigh, Śat. 53.2]
prabodhanī sūkṣmadalā virūpā durabhigrahā | [RājNigh, Śat. 54.1]
durlabhā duṣpradharṣā ca syāc caturdaśasaṃjñakā | [RājNigh, Śat. 54.2]
durālambhā kaṭus tiktā soṣṇā kṣārāmlikā tathā | [RājNigh, Śat. 55.1]
madhurā vātapittaghnī jvaragulmapramehajit | [RājNigh, Śat. 55.2]
anyā kṣudradurālambhā marusthā marusambhavā | [RājNigh, Śat. 56.1]
viśāradājabhakṣā syād ajādany uṣṭrabhakṣikā | [RājNigh, Śat. 56.2]
kaṣāyā kaphahṛc caiva grāhiṇī karabhapriyā | [RājNigh, Śat. 57.1]
karabhādanikā ceti vijñeyā dvādaśābhidhā | [RājNigh, Śat. 57.2]
durālambhā dvitīyā ca gaulyāmlajvarakuṣṭhanut | [RājNigh, Śat. 58.1]
śvāsakāsabhramaghnī ca pārade śuddhikārikā | [RājNigh, Śat. 58.2]
athāgnidamanī vahnidamanī bahukaṇṭakā | [RājNigh, Śat. 59.1]
vallikaṇṭārikā gucchaphalā kṣudraphalā ca sā | [RājNigh, Śat. 59.2]
vijñeyā kṣudraduḥsparśā kṣudrakaṇṭārikā tathā | [RājNigh, Śat. 60.1]
martyendramātā damanī syād ity eṣā daśāhvayā | [RājNigh, Śat. 60.2]
kaṭūṣṇā cāgnidamanī rūkṣā vātakaphāpahā | [RājNigh, Śat. 61.1]
rucikṛd dīpanī hṛdyā gulmaplīhāpahā bhavet | [RājNigh, Śat. 61.2]
vākucī somarājī ca somavallī suvallikā | [RājNigh, Śat. 62.1]
sitā sitāvarī candralekhā cāndrī ca suprabhā | [RājNigh, Śat. 62.2]
kuṣṭhahantrī ca kāmbojī pratigandhā ca valgujā | [RājNigh, Śat. 63.1]
smṛtā candrābhidhā rājī kālmāṣī ca tathaindavī | [RājNigh, Śat. 63.2]
kuṣṭhadoṣāpahā caiva kāntidā valgujā tathā | [RājNigh, Śat. 64.1]
candrābhidhā prabhāyuktā viṃśatiḥ syāt tu nāmataḥ | [RājNigh, Śat. 64.2]
vākucī kaṭutiktoṣṇā krimikuṣṭhakaphāpahā | [RājNigh, Śat. 65.1]
tvagdoṣaviṣakaṇḍūtikharjupraśamanī ca sā | [RājNigh, Śat. 65.2]
śaṇapuṣpī bṛhatpuṣpī śaṇikā śaṇaghaṇṭikā | [RājNigh, Śat. 66.1]
pītapuṣpī sthūlaphalā lomaśā mālyapuṣpikā | [RājNigh, Śat. 66.2]
śaṇapuṣpī rase tiktā kaṣāyā kaphavātajit | [RājNigh, Śat. 67.1]
ajīrṇajvaradoṣaghnī vamanī raktadoṣanut | [RājNigh, Śat. 67.2]
dvitīyānyā sūkṣmapuṣpā syāt kṣudraśaṇapuṣpikā | [RājNigh, Śat. 68.1]
viṣṭikā sūkṣmaparṇī ca bāṇāhvā sūkṣmaghaṇṭikā | [RājNigh, Śat. 68.2]
śaṇapuṣpī kṣudratiktā vamyā rasaniyāmikā | [RājNigh, Śat. 68.3]
tṛtīyānyā vṛttaparṇī śvetapuṣpā mahāsitā | [RājNigh, Śat. 69.1]
sā mahāśvetaghaṇṭī ca sā mahāśaṇapuṣpikā | [RājNigh, Śat. 69.2]
mahāśvetā kaṣāyoṣṇā śastā rasaniyāmikā | [RājNigh, Śat. 70.1]
kutūhaleṣu ca proktā mohanastambhanādiṣu | [RājNigh, Śat. 70.2]
śarapuṅkhā kāṇḍapuṅkhā bāṇapuṅkheṣupuṅkhikā | [RājNigh, Śat. 71.1]
jñeyā sāyakapuṅkhā ca iṣupuṅkhā ca ṣaḍvidhā | [RājNigh, Śat. 71.2]
śarābhidhā ca puṅkhā syācchvetāḍhyā sitasāyakā | [RājNigh, Śat. 72.1]
sitapuṅkhā śvetapuṅkhā śubhrapuṅkhā ca pañcadhā | [RājNigh, Śat. 72.2]
śarapuṅkhā kaṭūṣṇā ca krimivātarujāpahā | [RājNigh, Śat. 73.1]
śvetā tv eṣā guṇāḍhyā syāt praśastā ca rasāyane | [RājNigh, Śat. 73.2]
anyā tu kaṇṭapuṅkhā syāt kaṇṭāluḥ kaṇṭapuṅkhikā | [RājNigh, Śat. 74.1]
kaṇṭapuṅkhā kaṭūṣṇā ca kṛmiśūlavināśanī | [RājNigh, Śat. 74.2]
śaṇas tu mālyapuṣpaḥ syād vamanaḥ kaṭutiktakaḥ | [RājNigh, Śat. 75.1]
niśāvano dīrghaśākhas tvaksāro dīrghapallavaḥ | [RājNigh, Śat. 75.2]
śaṇas tv amlaḥ kaṣāyaś ca malagarbhāsrapātanaḥ | [RājNigh, Śat. 75.3]
vāntikṛd vātakaphanuj jñeyas tīvrāṅgamardajit | [RājNigh, Śat. 75.4]
ambaṣṭhāmbālikāmbālā śaṭhāmbāmbaṣṭhikāmbikā | [RājNigh, Śat. 76.1]
ambā ca mācikā caiva dṛḍhavalkā mayūrikā | [RājNigh, Śat. 76.2]
gandhapattrī citrapuṣpī śreyasī mukhavācikā | [RājNigh, Śat. 77.1]
chinnapattrā bhūrimallī vijñeyā ṣoḍaśāhvayā | [RājNigh, Śat. 77.2]
ambaṣṭhā sā kaṣāyāmlā kaphakaṇṭharujāpahā | [RājNigh, Śat. 78.1]
vātāmayabalāsaghnī rucikṛd dīpanī parā | [RājNigh, Śat. 78.2]
nīlī nīlā nīlinī nīlapattrī tutthā rājñī nīlikā nīlapuṣpī | [RājNigh, Śat. 79.1]
kālī śyāmā śodhanī śrīphalā ca grāmyā bhadrā bhāravāhī ca mocā | [RājNigh, Śat. 79.2]
kṛṣṇā vyañjanakeśī ca rañjanī ca mahāphalā | [RājNigh, Śat. 80.1]
asitā klītanī nīlakeśī cāraṭikā matā | [RājNigh, Śat. 80.2]
gandhapuṣpā śyāmalikā raṅgapattrī mahābalā | [RājNigh, Śat. 81.1]
sthiraraṅgā raṅgapuṣpī syād eṣā triṃśadāhvayā | [RājNigh, Śat. 81.2]
nīlī tu kaṭutiktoṣṇā keśyā kāsakaphāmanut | [RājNigh, Śat. 82.1]
marudviṣodaravyādhigulmajantujvarāpahā | [RājNigh, Śat. 82.2]
anyā caiva mahānīly amalā rājanīlikā | [RājNigh, Śat. 83.1]
tutthā śrīphalikā melā keśārhā bhṛśapattrikā | [RājNigh, Śat. 83.2]
mahānīlī guṇāḍhyā syād raṅgaśreṣṭhā suvīryadā | [RājNigh, Śat. 84.1]
pūrvoktanīlikādeśyā saguṇā sarvakarmasu | [RājNigh, Śat. 84.2]
gojihvā kharapattrī syāt pratanā dārvikā tathā | [RājNigh, Śat. 85.1]
adhomukhā dhenujihvā adhaḥpuṣpī ca saptadhā | [RājNigh, Śat. 85.2]
gojihvā kaṭukā tīvrā śītalā pittanāśanī | [RājNigh, Śat. 86.1]
vraṇasaṃropaṇī caiva sarvadantaviṣārtijit | [RājNigh, Śat. 86.2]
apāmārgas tu śikharī kiṇihī kharamañjarī | [RājNigh, Śat. 87.1]
durgrahaś cāpy adhaḥśalyaḥ pratyakpuṣpī mayūrakaḥ | [RājNigh, Śat. 87.2]
kāṇḍakaṇṭaḥ śaikhariko markaṭī durabhigrahaḥ | [RājNigh, Śat. 88.1]
vaśiraś ca parākpuṣpī kaṇṭī markaṭapippalī | [RājNigh, Śat. 88.2]
kaṭur māñjariko nandī kṣavakaḥ paṅktikaṇṭakaḥ | [RājNigh, Śat. 89.1]
mālākaṇṭaś ca kubjaś ca trayoviṃśatināmakaḥ | [RājNigh, Śat. 89.2]
apāmārgas tu tiktoṣṇaḥ kaṭuś ca kaphanāśanaḥ | [RājNigh, Śat. 90.1]
arśaḥkaṇḍūdarāmaghno raktahṛd grāhi vāntikṛt | [RājNigh, Śat. 90.2]
anyo rakto hy apāmārgaḥ kṣudrāpāmārgakas tathā | [RājNigh, Śat. 91.1]
āghaṭṭako dugdhanikā raktabindvalpapattrikā | [RājNigh, Śat. 91.2]
rakto 'pāmārgakaḥ śītaḥ kaṭukaḥ kaphavātanut | [RājNigh, Śat. 92.1]
vraṇakaṇḍūviṣaghnaś ca saṃgrāhī vāntikṛt paraḥ | [RājNigh, Śat. 92.2]
balā samaṅgodakikā ca bhadrā bhadrodanī syāt kharakāṣṭhikā ca | [RājNigh, Śat. 93.1]
kalyāṇinī bhadrabalā ca moṭā vāṭī balāḍhyeti ca rudrasaṃjñā | [RājNigh, Śat. 93.2]
balātitiktā madhurā pittātīsāranāśanī | [RājNigh, Śat. 94.1]
balavīryapradā puṣṭikapharogaviśodhanī | [RājNigh, Śat. 94.2]
mahāsamaṅgodanikā balāhvayā vṛkṣāruhā vṛddhibalākṣataṇḍulā | [RājNigh, Śat. 95.1]
bhujaṃgajihvāpi ca śītapākinī śītā balā śītavarā balottarā | [RājNigh, Śat. 95.2]
khirihiṭṭī ca balyā ca lalajjihvā tripañcadhā | [RājNigh, Śat. 96.1]
mahāsamaṅgā madhurā amlā caiva tridoṣahā | [RājNigh, Śat. 96.2]
yuktyā budhaiḥ prayoktavyā jvaradāhavināśanī | [RājNigh, Śat. 96.3]
mahābalā jyeṣṭhabalā kaṭaṃbharā keśāruhā kesarikā mṛgādanī | [RājNigh, Śat. 97.1]
syād varṣapuṣpāpi ca keśavardhanī purāsaṇī devasahā ca sāriṇī | [RājNigh, Śat. 97.2]
sahadevī pītapuṣpī devārhā gandhavallarī | [RājNigh, Śat. 98.1]
mṛgā mṛgarasā ceti jñeyā saptadaśāhvayā | [RājNigh, Śat. 98.2]
mahābalā tu hṛdrogavātārśaḥśophanāśanī | [RājNigh, Śat. 99.1]
śukravṛddhikarī balyā viṣamajvarahāriṇī | [RājNigh, Śat. 99.2]
balikātibalā balyā vikaṅkatā vāṭyapuṣpikā ghaṇṭā | [RājNigh, Śat. 100.1]
śītā ca śītapuṣpā bhūribalā vṛṣyagandhikā daśadhā | [RājNigh, Śat. 100.2]
tiktā kaṭuś cātibalā vātaghnī krimināśanī | [RājNigh, Śat. 101.1]
dāhatṛṣṇāviṣachardikledopaśamanī parā | [RājNigh, Śat. 101.2]
bhadrodanī nāgabalā kharagandhā catuṣphalā | [RājNigh, Śat. 102.1]
mahodayā mahāśākhā mahāpattrā mahāphalā | [RājNigh, Śat. 102.2]
viśvadevā tathāriṣṭā kharvā hrasvā gavedhukā | [RājNigh, Śat. 103.1]
devadaṇḍā mahādaṇḍā ghāṭety āhvās tu ṣoḍaśa | [RājNigh, Śat. 103.2]
madhurāmlā nāgabalā kaṣāyoṣṇā guruḥ smṛtā | [RājNigh, Śat. 104.1]
kaṇḍūtikuṣṭhavātaghnī vraṇapittavikārajit | [RājNigh, Śat. 104.2]
mahārāṣṭrī tu samproktā śāradī toyapippalī | [RājNigh, Śat. 105.1]
macchādanī macchagandhā lāṅgalī śakulādanī | [RājNigh, Śat. 105.2]
agnijvālā citrapattrī prāṇadā jalapippalī | [RājNigh, Śat. 106.1]
tṛṇaśītā bahuśikhā syād ity eṣā trayodaśa | [RājNigh, Śat. 106.2]
mahārāṣṭrī kaṭus tīkṣṇā kaṣāyā mukhaśodhanī | [RājNigh, Śat. 107.1]
vraṇakīṭādidoṣaghnī rasadoṣanibarhaṇī | [RājNigh, Śat. 107.2]
aśvagandhā vājigandhā kambukāṣṭhā varāhikā | [RājNigh, Śat. 108.1]
varāhakarṇī turagī vanajā vājinī hayī | [RājNigh, Śat. 108.2]
puṣṭidā baladā puṇyā hayagandhā ca pīvarā | [RājNigh, Śat. 109.1]
palāśaparṇī vātaghnī śyāmalā kāmarūpiṇī | [RājNigh, Śat. 109.2]
kālapriyakarī balyā gandhapattrī hayapriyā | [RājNigh, Śat. 110.1]
varāhapattrī vijñeyā trayoviṃśatināmakā | [RājNigh, Śat. 110.2]
aśvagandhā kaṭūṣṇā syāt tiktā ca madagandhikā | [RājNigh, Śat. 111.1]
balyā vātaharā hanti kāsaśvāsakṣayavraṇān | [RājNigh, Śat. 111.2]
hapuṣā vipuṣā visrā visragandhā vigandhikā | [RājNigh, Śat. 112.1]
anyā cāsau svalpaphalā kacchūghnī dhvāṅkṣanāśanī | [RājNigh, Śat. 112.2]
plīhaśatrur viṣaghnī ca kaphaghnī cāparājitā | [RājNigh, Śat. 113.1]
pūrvā tu pañcanāmnī syād aparā saptadhābhidhā | [RājNigh, Śat. 113.2]
hapuṣā kaṭutiktoṣṇā guruḥ śleṣmabalāsajit | [RājNigh, Śat. 114.1]
pradarodaraviḍbandhaśūlagulmārśasāṃ harā | [RājNigh, Śat. 114.2]
śatāvarī śatapadī pīvarīndīvarī varī | [RājNigh, Śat. 115.1]
bhīrur dvīpyā dvīpiśatrur dvīpikāmarakaṇṭikā | [RājNigh, Śat. 115.2]
sūkṣmapattrā supattrā ca bahumūlā śatāhvayā | [RājNigh, Śat. 116.1]
nārāyaṇī svādurasā śatāhvā laghuparṇikā | [RājNigh, Śat. 116.2]
ātmaśalyā jaṭāmūlā śatavīryā mahaudanī | [RājNigh, Śat. 117.1]
madhurā śatamūlā ca keśikā śatanetrikā | [RājNigh, Śat. 117.2]
viśvākhyā vaiṣṇavī kārṣṇī vāsudevī varīyasī | [RājNigh, Śat. 118.1]
durmarā tejavallī ca syāt trayastriṃśadāhvayā | [RājNigh, Śat. 118.2]
mahāśatāvarī vīrā tuṅginī bahupattrikā | [RājNigh, Śat. 119.1]
sahasravīryā surasā mahāpuruṣadantikā | [RājNigh, Śat. 119.2]
ūrdhvakaṇṭā mahāvīryā phaṇijihvā mahāśatā | [RājNigh, Śat. 120.1]
śatavīryā suvīryā ca nāmāny asyās trayodaśa | [RājNigh, Śat. 120.2]
śatāvaryau hime vṛṣye madhure pittajitpare | [RājNigh, Śat. 121.1]
kaphavātahare tikte mahāśreṣṭhe rasāyane | [RājNigh, Śat. 121.2]
śatāvarīdvayaṃ vṛṣyaṃ madhuraṃ pittajiddhimam | [RājNigh, Śat. 122.1]
mahatī kaphavātaghnī tiktā śreṣṭhā rasāyane | [RājNigh, Śat. 122.2]
kaphapittaharās tiktās tasyā evāṅkurāḥ smṛtāḥ | [RājNigh, Śat. 122.3]
elavālukam ālūkaṃ vālukaṃ harivālukam | [RājNigh, Śat. 123.1]
elvālukaṃ kapitthaṃ ca durvarṇaṃ prasaraṃ dṛḍham | [RājNigh, Śat. 123.2]
elāgandhikam elāhvaṃ guptagandhi sugandhikam | [RājNigh, Śat. 124.1]
elāphalaṃ ca vijñeyaṃ dviḥsaptāhvayam ucyate | [RājNigh, Śat. 124.2]
elavālukam atyugraṃ kaṣāyaṃ kaphavātanut | [RājNigh, Śat. 125.1]
mūrchārtijvaradāhāṃś ca nāśayed rocanaṃ param | [RājNigh, Śat. 125.2]
tairiṇī teraṇas teraḥ kunīlī nāmataś catuḥ | [RājNigh, Śat. 126.1]
teraṇaḥ śiśiras tikto vraṇaghno 'ruṇaraṅgadaḥ | [RājNigh, Śat. 126.2]
kalikārī lāṅgalinī halinī garbhapātinī | [RājNigh, Śat. 127.1]
dīptir viśalyāgnimukhī halī naktendupuṣpikā | [RājNigh, Śat. 127.2]
vidyujjvālāgnijihvā ca vraṇahṛt puṣpasaurabhā | [RājNigh, Śat. 128.1]
svarṇapuṣpā vahniśikhā syād eṣā ṣoḍaśāhvayā | [RājNigh, Śat. 128.2]
kalikārī kaṭūṣṇā ca kaphavātanikṛntanī | [RājNigh, Śat. 129.1]
garbhāntaḥśalyaniṣkāsakāriṇī sāriṇī parā | [RājNigh, Śat. 129.2]
jayantī tu balāmoṭā haritā ca jayā tathā | [RājNigh, Śat. 130.1]
vijayā sūkṣmamūlā ca vikrāntā cāparājitā | [RājNigh, Śat. 130.2]
jñeyā jayantī galagaṇḍahārī tiktā kaṭūṣṇānilanāśanī ca | [RājNigh, Śat. 131.1]
bhūtāpahā kaṇṭhaviśodhanī ca kṛṣṇā tu sā tatra rasāyanī syāt | [RājNigh, Śat. 131.2]
kākamācī dhvāṅkṣamācī vāyasāhvā ca vāyasī | [RājNigh, Śat. 132.1]
sarvatiktā bahuphalā kaṭphalā ca rasāyanī | [RājNigh, Śat. 132.2]
gucchaphalā kākamātā svādupākā ca sundarī | [RājNigh, Śat. 133.1]
varā candrāviṇī caiva matsyākṣī kuṣṭhanāśanī | [RājNigh, Śat. 133.2]
tiktikā bahutiktā ca nāmnām aṣṭādaśa smṛtāḥ | [RājNigh, Śat. 133.3]
kākamācī kaṭus tiktā rasoṣṇā kaphanāśanī | [RājNigh, Śat. 134.1]
śūlārśaḥśophadoṣaghnī kuṣṭhakaṇḍūtihāriṇī | [RājNigh, Śat. 134.2]
śrutaśreṇī dravantī ca nyagrodhī mūṣikāhvayā | [RājNigh, Śat. 135.1]
citrā mūṣakamārī ca pratyakśreṇī ca śambarī | [RājNigh, Śat. 135.2]
śrutaśreṇī ca cakṣuṣyā kaṭur ākhuviṣāpahā | [RājNigh, Śat. 136.1]
vraṇadoṣaharā caiva netrāmayanikṛntanī | [RājNigh, Śat. 136.2]
mārkavo bhṛṅgarājaś ca bhṛṅgāhvaḥ keśarañjanaḥ | [RājNigh, Śat. 137.1]
pitṛpriyo raṅgakaś ca keśyaḥ kuntalavardhanaḥ | [RājNigh, Śat. 137.2]
pīto 'nyaḥ svarṇabhṛṅgāro harivāso haripriyaḥ | [RājNigh, Śat. 138.1]
devapriyo vandanīyaḥ pavanaś ca ṣaḍāhvayaḥ | [RājNigh, Śat. 138.2]
nīlas tu bhṛṅgarājo 'nyo mahānīlas tu nīlakaḥ | [RājNigh, Śat. 139.1]
mahābhṛṅgo nīlapuṣpaḥ śyāmalaś ca ṣaḍāhvayaḥ | [RājNigh, Śat. 139.2]
bhṛṅgarājās tu cakṣuṣyās tiktoṣṇāḥ keśarañjanāḥ | [RājNigh, Śat. 140.1]
kaphaśophaviṣaghnāś ca tatra nīlo rasāyanaḥ | [RājNigh, Śat. 140.2]
kākajaṅghā dhvāṅkṣajaṅghā kākāhvā sātha vāyasī | [RājNigh, Śat. 141.1]
pārāvatapadī dāsī nadīkāntā sulomaśā | [RājNigh, Śat. 141.2]
kākajaṅghā tu tiktoṣṇā krimivraṇakaphāpahā | [RājNigh, Śat. 142.1]
bādhiryājīrṇajit jīrṇaviṣamajvarahāriṇī | [RājNigh, Śat. 142.2]
cuñcuś ca vijalā cañcuḥ kalabhī vīrapattrikā | [RājNigh, Śat. 143.1]
cuñcuraś cuñcupattraś ca suśākaḥ kṣetrasambhavaḥ | [RājNigh, Śat. 143.2]
cuñcus tu madhurā tīkṣṇā kaṣāyā malaśoṣaṇī | [RājNigh, Śat. 144.1]
gulmodaravibandhārśograhaṇīrogahāriṇī | [RājNigh, Śat. 144.2]
bṛhaccuñcur viṣāriḥ syān mahācuñcuḥ sucuñcukā | [RājNigh, Śat. 145.1]
sthūlacuñcur dīrghapattrī divyagandhā ca saptadhā | [RājNigh, Śat. 145.2]
mahācuñcuḥ kaṭūṣṇā ca kaṣāyā malarodhanī | [RājNigh, Śat. 146.1]
gulmaśūlodarārśaārtiviṣaghnī ca rasāyanī | [RājNigh, Śat. 146.2]
kṣudracuñcuḥ sucuñcuḥ syāc cuñcuḥ śunakacuñcukā | [RājNigh, Śat. 147.1]
tvaksārabhedinī kṣudrā kaṭukā cirapattrikā | [RājNigh, Śat. 147.2]
kṣudracuñcus tu madhurā kaṭūṣṇā ca kaṣāyikā | [RājNigh, Śat. 148.1]
dīpanī śūlagulmārśaḥśamanī ca vibandhakṛt | [RājNigh, Śat. 148.2]
cuñcubījaṃ kaṭūṣṇaṃ ca gulmaśūlodarārtijit | [RājNigh, Śat. 149.1]
viṣatvagdoṣakaṇḍūtikharjūkuṣṭhaviṣāpaham | [RājNigh, Śat. 149.2]
sinduvāraḥ śvetapuṣpaḥ sindukaḥ sinduvārakaḥ | [RājNigh, Śat. 150.1]
sūrasādhanako netā siddhakaś cārthasiddhakaḥ | [RājNigh, Śat. 150.2]
sinduvāraḥ kaṭus tiktaḥ kaphavātakṣayāpahaḥ | [RājNigh, Śat. 151.1]
kuṣṭhakaṇḍūtiśamanaḥ śūlahṛt kāsasiddhidaḥ | [RājNigh, Śat. 151.2]
sugandhānyā śītasahā nirguṇḍī nīlasindukaḥ | [RājNigh, Śat. 152.1]
sindūkaś capikā bhūtakeśīndrāṇī ca nīlikā | [RājNigh, Śat. 152.2]
kaṭūṣṇā nīlanirguṇḍī tiktā rūkṣā ca kāsajit | [RājNigh, Śat. 153.1]
śleṣmaśophasamīrārtipradarādhmānahāriṇī | [RājNigh, Śat. 153.2]
śephālikā tu suvahā śuklāṅgī śītamañjarī proktā | [RājNigh, Śat. 154.1]
aparājitā ca vijayā vātārir bhūtakeśī ca | [RājNigh, Śat. 154.2]
śephāliḥ kaṭutiktoṣṇā rūkṣā vātakṣayāpahā | [RājNigh, Śat. 155.1]
syād aṅgasaṃdhivātaghnī gudavātādidoṣanut | [RājNigh, Śat. 155.2]
bheṇḍā bhiṇḍātikā bhiṇḍo bhiṇḍakaḥ kṣetrasambhavaḥ | [RājNigh, Śat. 156.1]
catuṣpadaś catuṣpuṇḍraḥ suśākaś cāmlapattrakaḥ | [RājNigh, Śat. 156.2]
karaparṇo vṛttabījo bhaved ekādaśāhvayaḥ | [RājNigh, Śat. 157.1]
bheṇḍā tv amlarasā soṣṇā grāhikā rucikārikā | [RājNigh, Śat. 157.2]
putradā garbhadātrī ca prajādāpatyadā ca sā | [RājNigh, Śat. 158.1]
sṛṣṭipradā prāṇimātā tāpasadrumasaṃnibhā | [RājNigh, Śat. 158.2]
putradā madhurā śītā nārīpuṣpādidoṣahā | [RājNigh, Śat. 159.1]
pittadāhaśramaharā garbhasambhūtidāyikā | [RājNigh, Śat. 159.2]
takrāhvā takrabhakṣā tu takraparyāyavācakā | [RājNigh, Śat. 160.1]
pañcāṅgulī sitābhā syād eṣā pañcābhidhā smṛtā | [RājNigh, Śat. 160.2]
takrā kaṭuḥ krimighnī syād vraṇanirmūlinī ca sā | [RājNigh, Śat. 160.3]
svarṇulī hemapuṣpī syāt svarṇapuṣpadhvajā tathā | [RājNigh, Śat. 161.1]
svarṇulī kaṭukā śītā kaṣāyā ca vraṇāpahā | [RājNigh, Śat. 161.2]
khaskhasaḥ sūkṣmabījaḥ syāt subījaḥ sūkṣmataṇḍulaḥ | [RājNigh, Śat. 162.1]
khaskhaso madhuraḥ pāke kāntivīryabalapradaḥ | [RājNigh, Śat. 162.2]
śimṛḍī matidā proktā balyā paṅgutvahāriṇī | [RājNigh, Śat. 163.1]
dravatpattrī ca vātaghnī gucchapuṣpī ca saptadhā | [RājNigh, Śat. 163.2]
śimṛḍī kaṭur uṣṇā ca vātahṛt pṛṣṭhaśūlahā | [RājNigh, Śat. 164.1]
yuktyā rasāyane yogyā dehadārḍhyakarī ca sā | [RājNigh, Śat. 164.2]
jñeyo 'raṇyakusumbhaḥ syāt kausumbhaś cāgnisambhavaḥ | [RājNigh, Śat. 165.1]
kausumbhaḥ kaṭukaḥ pāke śleṣmahṛd dīpanaś ca saḥ | [RājNigh, Śat. 165.2]
āhulyaṃ halurākhyaṃ ca karaṃ taravaṭaṃ tathā | [RājNigh, Śat. 166.1]
śimbīphalaṃ supuṣpaṃ syād arbaraṃ dantakāṣṭhakam | [RājNigh, Śat. 166.2]
hemapuṣpaṃ tathā pītapuṣpaṃ kāñcanapuṣpakam | [RājNigh, Śat. 167.1]
nṛpamaṅgalyakaṃ caiva śaratpuṣpaṃ trir ekadhā | [RājNigh, Śat. 167.2]
āhulyaṃ tiktaśītaṃ syāc cakṣuṣyaṃ pittadoṣanut | [RājNigh, Śat. 168.1]
mukharukkuṣṭhakaṇḍūtijantuśūlavraṇāpaham | [RājNigh, Śat. 168.2]
āhulyaṃ kuṣṭhaketur mārkaṇḍīyaṃ mahauṣadham | [RājNigh, Śat. 169.1]
āhulyaṃ tiktarasaṃ jvarakuṣṭhāmasidhmanut | [RājNigh, Śat. 169.2]
kāsamardo 'rimardaś ca kāsāriḥ kāsamardakaḥ | [RājNigh, Śat. 170.1]
kālaḥ kanaka ity ukto jāraṇo dīpakaś ca saḥ | [RājNigh, Śat. 170.2]
kāsamardaḥ satiktoṣṇo madhuraḥ kaphavātanut | [RājNigh, Śat. 171.1]
ajīrṇakāsapittaghnaḥ pācanaḥ kaṇṭhaśodhanaḥ | [RājNigh, Śat. 171.2]
ādityapattro 'rkadalārkapattraḥ syāt sūkṣmapattras tapanacchadaś ca | [RājNigh, Śat. 172.1]
kuṣṭhārir arko viṭapaḥ supattro ravipriyo raśmipatiś ca rudraḥ | [RājNigh, Śat. 172.2]
ādityapattraḥ kaṭur uṣṇavīryaḥ kaphāpaho vātarujāpahaś ca | [RājNigh, Śat. 173.1]
saṃdīpano jāṭharagulmahārī jñeyaḥ sa cārocananāśakaś ca | [RājNigh, Śat. 173.2]
śvetāmlī tv ambikā proktā piṣṭauṇḍiḥ piṇḍikā ca sā | [RājNigh, Śat. 174.1]
śvetāmlī madhurā vṛṣyā pittaghnī baladāyinī | [RājNigh, Śat. 174.2]
nīlāmlī nīlapiṣṭauṇḍī śyāmāmlī dīrghaśākhikā | [RājNigh, Śat. 175.1]
nīlāmlī madhurā rucyā kaphavātaharā parā | [RājNigh, Śat. 175.2]
ajagandhā bastagandhā surapuṣpāvigandhikā | [RājNigh, Śat. 176.1]
ugragandhā brahmagarbhā brāhmī pūtimayūrikā | [RājNigh, Śat. 176.2]
ajagandhā kaṭūṣṇā syād vātagulmodarāpahā | [RājNigh, Śat. 177.1]
karṇavraṇārtiśūlaghnī pītā ced añjane hitā | [RājNigh, Śat. 177.2]
ādityabhaktā varadārkabhaktā suvarcalā sūryalatārkakāntā | [RājNigh, Śat. 178.1]
maṇḍūkaparṇī surasambhavā ca sauriḥ sutejārkahitā ravīṣṭā | [RājNigh, Śat. 178.2]
maṇḍūkī satyanāmnī syād devī mārtaṇḍavallabhā | [RājNigh, Śat. 179.1]
vikrāntā bhāskareṣṭā ca bhaved aṣṭādaśāhvayā | [RājNigh, Śat. 179.2]
ādityabhaktā śiśirā satiktā kaṭus tathogrā kaphahāriṇī ca | [RājNigh, Śat. 180.1]
tvagdoṣakaṇḍūvraṇakuṣṭhabhūtagrahograśītajvaranāśinī ca | [RājNigh, Śat. 180.2]
viṣamuṣṭiḥ keśamuṣṭiḥ sumuṣṭir aṇumuṣṭikaḥ | [RājNigh, Śat. 181.1]
kṣupaḍoḍisamāyukto muṣṭiḥ pañcābhidhaḥ smṛtaḥ | [RājNigh, Śat. 181.2]
viṣamuṣṭiḥ kaṭus tikto dīpanaḥ kaphavātahṛt | [RājNigh, Śat. 182.1]
kaṇṭhāmayaharo rucyo raktapittārtidāhakṛt | [RājNigh, Śat. 182.2]
anyā ḍoḍī tu jīvantī śākaśreṣṭhā sukhālukā | [RājNigh, Śat. 183.1]
bahuparṇī dīrghapattrā sūkṣmapattrā ca jīvanī | [RājNigh, Śat. 183.2]
ḍoḍī tu kaṭutiktoṣṇā dīpanī kaphavātajit | [RājNigh, Śat. 184.1]
kaṇṭhāmayaharā rucyā raktapittārtidāhanut | [RājNigh, Śat. 184.2]
kālāñjanī cāñjanī ca recanī cāsitāñjanī | [RājNigh, Śat. 185.1]
nīlāñjanī ca kṛṣṇābhā kālī kṛṣṇāñjanī ca sā | [RājNigh, Śat. 185.2]
kālāñjanī kaṭūṣṇā syād amlāmakrimiśodhanī | [RājNigh, Śat. 186.1]
apānāvartaśamanī jaṭharāmayahāriṇī | [RājNigh, Śat. 186.2]
kārpāsī sāriṇī caiva cavyā sthūlā picus tathā | [RājNigh, Śat. 187.1]
badarī bādaraś caiva guṇasūs tuṇḍikerikā | [RājNigh, Śat. 187.2]
marūdbhavā samudrāntā jñeyā ekādaśābhidhā | [RājNigh, Śat. 187.3]
kārpāsī madhurā śītā stanyā pittakaphāpahā | [RājNigh, Śat. 188.1]
tṛṣṇādāhaśramabhrāntimūrchāhṛd balakāriṇī | [RājNigh, Śat. 188.2]
vanajāraṇyakārpāsī bhāradvājī vanodbhavā | [RājNigh, Śat. 189.1]
bhāradvājī himā rucyā vraṇaśastrakṣatāpahā | [RājNigh, Śat. 189.2]
kokilākṣaḥ śṛgālī ca śṛṅkhalā rakaṇas tathā | [RājNigh, Śat. 190.1]
śṛṅgālaghaṇṭī vajrāsthiśṛṅkhalā vajrakaṇṭakaḥ | [RājNigh, Śat. 190.2]
ikṣuraḥ kṣurako vajraḥ śṛṅkhalikā pikekṣaṇaḥ | [RājNigh, Śat. 191.1]
picchilā cekṣugandhā ca jñeyā bhuvanasaṃmitā | [RājNigh, Śat. 191.2]
kokilākṣas tu madhuraḥ śītaḥ pittātisāranut | [RājNigh, Śat. 192.1]
vṛṣyaḥ kaphaharo balyo rucyaḥ saṃtarpaṇaḥ paraḥ | [RājNigh, Śat. 192.2]
sātalā saptalā sārī vidulā vimalāmalā | [RājNigh, Śat. 193.1]
bahuphenā carmakaṣā phenā dīptā viṣāṇikā | [RājNigh, Śat. 193.2]
svarṇapuṣpī citraghanā syāt trayodaśanāmakā | [RājNigh, Śat. 193.3]
sātalā kaphapittaghnī laghutiktakaṣāyikā | [RājNigh, Śat. 194.1]
visarpakuṣṭhavisphoṭavraṇaśophanikṛntanī | [RājNigh, Śat. 194.2]
syāt kāmavṛddhiḥ smaravṛddhisaṃjño manojavṛddhir madanāyudhaś ca | [RājNigh, Śat. 195.1]
kandarpajīvaś ca jitendriyāhvaḥ kāmopajīvo 'pi ca jīvasaṃjñaḥ | [RājNigh, Śat. 195.2]
kāmavṛddhes tu bījaṃ syān madhuraṃ balavardhanam | [RājNigh, Śat. 196.1]
kāmavṛddhikaraṃ rucyaṃ bahulendriyavṛddhidam | [RājNigh, Śat. 196.2]
syāc cakramardo 'ṇḍagajo gajākhyo meṣāhvayaś caiḍagajo 'ṇḍahastī | [RājNigh, Śat. 197.1]
vyāvartakaś cakragajaś ca cakrī puṃnāḍapuṃnāṭavimardakāś ca | [RājNigh, Śat. 197.2]
dadrughnas tarvaṭaś ca syāc cakrāhvaḥ śukanāśanaḥ | [RājNigh, Śat. 198.1]
dṛḍhabījaḥ prapunnāṭaḥ kharjūghnaś conaviṃśatiḥ | [RājNigh, Śat. 198.2]
cakramardaḥ kaṭus tīvro medovātakaphāpahaḥ | [RājNigh, Śat. 199.1]
vraṇakaṇḍūtikuṣṭhārtidadrupāmādidoṣanut | [RājNigh, Śat. 199.2]
jhiñjhirīṭā kaṇṭaphalī pītapuṣpāpi jhiñjhirā | [RājNigh, Śat. 200.1]
huḍaromāśrayaphalā vṛttā caiva ṣaḍāhvayā | [RājNigh, Śat. 200.2]
jhiñjhirīṭā kaṭuḥ śītā kaṣāyā cātisārajit | [RājNigh, Śat. 201.1]
vṛṣyā saṃtarpaṇī balyā mahiṣīkṣīravardhanī | [RājNigh, Śat. 201.2]
itthaṃ pṛthukṣupakadambakanāmakāṇḍanirvarṇanāguṇanirūpaṇapūrvam etam | [RājNigh, Śat. 202.1]
vargaṃ vaṭuḥ sphuṭam adhītya dadhīta sadyaḥ sauvargavaidyakavicārasucāturīṃ saḥ | [RājNigh, Śat. 202.2]
yena svena nṛṇāṃ kṣaṇena mahatā vīryeṇa sūryopamā vyatyasyāṅgavikāram uddhatatayā dūraṃ kṣipanty āmayān | [RājNigh, Śat. 203.1]
svasmin nāmny api saṃstavādivaśatas teṣāṃ vikārodayavyatyāsaṃ dadhatāṃ nitāntagahano vargaḥ kṣupāṇām ayam | [RājNigh, Śat. 203.2]
saṃtāpaṃ viduṣāṃ prasahya samitau sphītaṃ pratāpaṃ dviṣāṃ yasmin vismayate 'vanaṃ ca nidhanaṃ dṛṣṭvādhunā tejasā | [RājNigh, Śat. 204.1]
dhunvanty auṣadhayaḥ svayaṃ kila gadān yenārpitāḥ spardhayā turyas tasya kṛtau sthito naraharer vargaḥ śatāhvādikaḥ | [RājNigh, Śat. 204.2]
{RājNigh, Mūl.}
mūlakaṃ pañcadhā proktaṃ caturdhā śigrur ucyate | [RājNigh, Mūl. 1.1]
vaṃśo dvir vetro mākandī haridrā vanajā tathā | [RājNigh, Mūl. 1.2]
śṛṅgāṭo bhramaracchallī vanyārdrakam athāparam | [RājNigh, Mūl. 2.1]
rasono dvividhaḥ proktaḥ palāṇḍuś ca dvidhā mataḥ | [RājNigh, Mūl. 2.2]
viṃśatyekottaraṃ mūlaṃ śaraṇaṃ dvaṃdvam ucyate | [RājNigh, Mūl. 3.1]
ālūkasaptakaṃ cātha proktāś cāraṇyakandakāḥ | [RājNigh, Mūl. 3.2]
mahiṣīhastikolāś ca vārāhī viṣṇudhāriṇī | [RājNigh, Mūl. 4.1]
dvidhā ca nākulī mālā vidārīdvayaśālmalī | [RājNigh, Mūl. 4.2]
caṇḍālas tailakandaś ca triparṇī puṣkaras tathā | [RājNigh, Mūl. 5.1]
musalī dvividhā cātha tridhā gucchās tathaiva ca | [RājNigh, Mūl. 5.2]
eṣu nāgakarāhvā ca pattraśākam athocyate | [RājNigh, Mūl. 6.1]
vāstukaṃ cukrakaṃ cillī trividhaṃ śigrupattrakam | [RājNigh, Mūl. 6.2]
pālakyarājaśākinyau caturdhopodakī kramāt | [RājNigh, Mūl. 7.1]
kuṇañjaraḥ kusumbhākhyaḥ śatāhvā patrataṇḍulī | [RājNigh, Mūl. 7.2]
rājikādvayacāṅgerī gholikā trividhā matā | [RājNigh, Mūl. 8.1]
jīvaśākas tathā gaurasuvarṇākhyaḥ punarnavā | [RājNigh, Mūl. 8.2]
vasukaḥ phañjikādiś ca miśrako 'ṅkakarāhvayaḥ | [RājNigh, Mūl. 9.1]
ataḥ paraṃ ca kuṣmāṇḍī kumbhatumbī tv alābukā | [RājNigh, Mūl. 9.2]
bhūtumbikā kaliṅgaś ca dvidhā kośātakī tathā | [RājNigh, Mūl. 10.1]
paṭolī madhurādyā ca mṛgākṣī dadhipuṣpikā | [RājNigh, Mūl. 10.2]
śimbī ca kāravallī ca karkoṭī svādutumbikā | [RājNigh, Mūl. 11.1]
niṣpāvīdvayavārttākī ḍaṅgarī kharbujā tathā | [RājNigh, Mūl. 11.2]
karkaṭī trapusairvārur vālukī cīnakarkaṭī | [RājNigh, Mūl. 11.3]
cirbhiṭā ca śaśāṇḍūlī kuḍuhuñcī munīkṣaṇaiḥ | [RājNigh, Mūl. 12.1]
vedabhedāḥ kramān mūlakandapattraphalātmakāḥ | [RājNigh, Mūl. 12.2]
śākavarge 'tra kathyante manoharaguṇāśrayāḥ | [RājNigh, Mūl. 13.1]
evaṃ caturvidhaṃ dravyaṃ bāṇakhaṃ candrasaṃyutam | [RājNigh, Mūl. 13.2]
mūlakaṃ nīlakaṇṭhaṃ ca mūlāhvaṃ dīrghamūlakam | [RājNigh, Mūl. 14.1]
bhūkṣāraṃ kandamūlaṃ syāddhastidantaṃ sitaṃ tathā | [RājNigh, Mūl. 14.2]
śaṅkhamūlaṃ haritparṇaṃ ruciraṃ dīrghakandakam | [RājNigh, Mūl. 15.1]
kuñjarakṣāramūlaṃ ca mūlasyaite trayodaśa | [RājNigh, Mūl. 15.2]
mūlakaṃ tīkṣṇam uṣṇaṃ ca kaṭūṣṇaṃ grāhi dīpanam | [RājNigh, Mūl. 16.1]
durnāmagulmahṛdrogavātaghnaṃ rucidaṃ guru | [RājNigh, Mūl. 16.2]
cāṇākhyamūlakaṃ cānyac chāleyaṃ viṣṇuguptakam | [RājNigh, Mūl. 17.1]
sthūlamūlaṃ mahākandaṃ kauṭilyaṃ marusambhavam | [RājNigh, Mūl. 17.2]
śālāmarkaṭakaṃ miśraṃ jñeyaṃ caiva navābhidham | [RājNigh, Mūl. 17.3]
cāṇākhyamūlakaṃ soṣṇaṃ kaṭukaṃ rucyadīpanam | [RājNigh, Mūl. 18.1]
kaphavātakrimīn gulmaṃ nāśayed grāhakaṃ guru | [RājNigh, Mūl. 18.2]
gṛñjanaṃ śikhimūlaṃ ca yavaneṣṭaṃ ca vartulam | [RājNigh, Mūl. 19.1]
granthimūlaṃ śikhākandaṃ kandaṃ ḍiṇḍīramodakam | [RājNigh, Mūl. 19.2]
gṛñjanaṃ kaṭukoṣṇaṃ ca kaphavātarujāpaham | [RājNigh, Mūl. 20.1]
rucyaṃ ca dīpanaṃ hṛdyaṃ durgandhaṃ gulmanāśanam | [RājNigh, Mūl. 20.2]
piṇḍamūlaṃ gajāṇḍaṃ ca piṇḍakaṃ piṇḍamūlakam | [RājNigh, Mūl. 21.1]
piṇḍamūlaṃ kaṭūṣṇaṃ ca gulmavātādidoṣanut | [RājNigh, Mūl. 21.2]
soṣṇaṃ tīkṣṇaṃ ca tiktaṃ madhurakaṭurasaṃ mūtradoṣāpahāri śvāsārśaḥkāsagulmakṣayanayanarujānābhiśūlāmayaghnam | [RājNigh, Mūl. 22.1]
kaṇṭhyaṃ balyaṃ ca rucyaṃ malavikṛtiharaṃ mūlakaṃ bālakaṃ syāt uṣṇaṃ jīrṇaṃ ca śoṣapradam uditam idaṃ dāhapittāsradāyi | [RājNigh, Mūl. 22.2]
āmaṃ saṃgrāhi rucyaṃ kaphapavanaharaṃ pakvam etat kaṭūṣṇaṃ bhukteḥ prāgbhakṣitaṃ cet sapadi vitanute pittadāhāsrakopam | [RājNigh, Mūl. 23.1]
bhuktyā sārdhaṃ tu jagdhaṃ hitakarabalakṛd veśavāreṇa tac cet pakvaṃ hṛdrogaśūlapraśamanam uditaṃ śūlarugghāri mūlam | [RājNigh, Mūl. 23.2]
garjaraṃ piṅgamūlaṃ ca pītakaṃ ca sumūlakam | [RājNigh, Mūl. 24.1]
svādumūlaṃ supītaṃ ca nāraṅgaṃ pītamūlakam | [RājNigh, Mūl. 24.2]
garjaraṃ madhuraṃ rucyaṃ kiṃcit kaṭu kaphāpaham | [RājNigh, Mūl. 25.1]
ādhmānakrimiśūlaghnaṃ dāhapittatṛṣāpaham | [RājNigh, Mūl. 25.2]
śigrur haritaśākaś ca śākapattraḥ supattrakaḥ | [RājNigh, Mūl. 26.1]
upadaṃśaḥ kṣamādaṃśo jñeyaḥ komalapattrakaḥ | [RājNigh, Mūl. 26.2]
bahumūlo daṃśamūlas tīkṣṇamūlo daśāhvayaḥ | [RājNigh, Mūl. 26.3]
śigruś ca kaṭutiktoṣṇas tīkṣṇo vātakaphāpahaḥ | [RājNigh, Mūl. 27.1]
mukhajāḍyaharo rucyo dīpano vraṇadoṣanut | [RājNigh, Mūl. 27.2]
śobhāñjano nīlaśigrus tīkṣṇagandho janapriyaḥ | [RājNigh, Mūl. 28.1]
mukhāmodaḥ kṛṣṇaśigruś cakṣuṣyo rucirañjanaḥ | [RājNigh, Mūl. 28.2]
śobhāñjanas tīkṣṇakaṭuḥ svādūṣṇaḥ picchilas tathā | [RājNigh, Mūl. 29.1]
jantuvātārtiśūlaghnaś cakṣuṣyo rocanaḥ paraḥ | [RājNigh, Mūl. 29.2]
śvetaśigruḥ sutīkṣṇaḥ syān mukhabhaṅgaḥ sitāhvayaḥ | [RājNigh, Mūl. 30.1]
sumūlaḥ śvetamarico rocano madhuśigrukaḥ | [RājNigh, Mūl. 30.2]
śvetaśigruḥ kaṭus tīkṣṇaḥ śophānilanikṛntanaḥ | [RājNigh, Mūl. 31.1]
aṅgavyathāharo rucyo dīpano mukhajāḍyanut | [RājNigh, Mūl. 31.2]
raktako raktaśigruḥ syān madhuro bahulacchadaḥ | [RājNigh, Mūl. 32.1]
sugandhakesaraḥ siṃho mṛgāriś ca prakīrtitaḥ | [RājNigh, Mūl. 32.2]
raktaśigrur mahāvīryo madhuraś ca rasāyanaḥ | [RājNigh, Mūl. 33.1]
śophādhmānasamīrārtipittaśleṣmāpasārakaḥ | [RājNigh, Mūl. 33.2]
vaṃśo yavaphalo veṇuḥ karmāras tṛṇaketukaḥ | [RājNigh, Mūl. 34.1]
maskaraḥ śataparvā ca kaṇṭāluḥ kaṇṭakī tathā | [RājNigh, Mūl. 34.2]
mahābalo dṛḍhagranthir dṛḍhapattro dhanudrumaḥ | [RājNigh, Mūl. 35.1]
dhanuṣyo dṛḍhakāṇḍaś ca vijñeyo bāṇabhūmitaḥ | [RājNigh, Mūl. 35.2]
vaṃśau tv amlau kaṣāyau ca kiṃcit tiktau ca śītalau | [RājNigh, Mūl. 36.1]
mūtrakṛcchrapramehārśaḥpittadāhāsranāśanau | [RājNigh, Mūl. 36.2]
anyas tu randhravaṃśaḥ syāt tvaksāraḥ kīcakāhvayaḥ | [RājNigh, Mūl. 37.1]
maskaro vādanīyaś ca suṣirākhyaḥ ṣaḍāhvayaḥ | [RājNigh, Mūl. 37.2]
viśeṣo randhravaṃśas tu dīpano 'jīrṇanāśanaḥ | [RājNigh, Mūl. 38.1]
rucikṛt pācano hṛdyaḥ śūlaghno gulmanāśanaḥ | [RājNigh, Mūl. 38.2]
vaṃśāgraṃ tu karīro vaṃśāṅkuraś ca yavaphalāṅkuraḥ | [RājNigh, Mūl. 39.1]
tasya granthis tu paruḥ parva tathā kāṇḍasandhiś ca | [RājNigh, Mūl. 39.2]
karīraṃ kaṭutiktāmlaṃ kaṣāyaṃ laghu śītalam | [RājNigh, Mūl. 40.1]
pittāsradāhakṛcchraghnaṃ rucikṛt parva nirguṇam | [RājNigh, Mūl. 40.2]
vetro veto yogidaṇḍaḥ sudaṇḍo mṛduparvakaḥ | [RājNigh, Mūl. 41.1]
vetraḥ pañcavidhaḥ śaityakaṣāyo bhūtapittahṛt | [RājNigh, Mūl. 41.2]
mākandī bahumūlā ca mādanī gandhamūlikā | [RājNigh, Mūl. 42.1]
ekā viśadamūlī ca śyāmalā ca tathāparā | [RājNigh, Mūl. 42.2]
mākandī kaṭukā tiktā madhurā dīpanī parā | [RājNigh, Mūl. 43.1]
rucyālpavātalā pathyā na varṣāsu hitādhikā | [RājNigh, Mūl. 43.2]
śolī vanaharidrā syāt vanāriṣṭā ca śolikā | [RājNigh, Mūl. 44.1]
śolikā kaṭugaulyā ca rucyā tiktā ca dīpanī | [RājNigh, Mūl. 44.2]
śṛṅgāṭakaḥ śṛṅgaruho jalavallī jalāśrayā | [RājNigh, Mūl. 45.1]
śṛṅgakandaḥ śṛṅgamūlo viṣāṇī saptanāmakaḥ | [RājNigh, Mūl. 45.2]
śṛṅgāṭakaḥ śoṇitapittahārī laghuḥ saro vṛṣyatamo viśeṣāt | [RājNigh, Mūl. 46.1]
tridoṣatāpaśramaśophahāro ruciprado mehanadārḍhyahetuḥ | [RājNigh, Mūl. 46.2]
bhṛṅgāhvā bhramaracchallī bhramarā bhṛṅgamūlikā | [RājNigh, Mūl. 47.1]
bhṛṅgacchallī kaṭūṣṇā syāt tiktā dīpanarocanī | [RājNigh, Mūl. 47.2]
peūr vanārdrakā proktā vanajāraṇyajārdrakā | [RājNigh, Mūl. 48.1]
peūs tu kaṭukāmlā ca rucikṛd balyadīpanī | [RājNigh, Mūl. 48.2]
rasono laśuno 'riṣṭo mlecchakando mahauṣadham | [RājNigh, Mūl. 49.1]
bhūtaghnaś cogragandhaś ca laśunaḥ śītamardakaḥ | [RājNigh, Mūl. 49.2]
rasono 'mlarasonaḥ syāt gurūṣṇaḥ kaphavātanut | [RājNigh, Mūl. 50.1]
arucikrimihṛdrogaśophaghnaś ca rasāyanaḥ | [RājNigh, Mūl. 50.2]
rasona uṣṇaḥ kaṭupicchilaś ca snigdho guruḥ svāduraso 'tibalyaḥ | [RājNigh, Mūl. 51.1]
vṛṣyaś ca medhāsvaravarṇacakṣuṣyāsthisaṃdharbhānakaraḥ sutīkṣṇaḥ | [RājNigh, Mūl. 51.2]
rasono 'nyo mahākando gṛjano dīrghapattrakaḥ | [RājNigh, Mūl. 52.1]
pṛthupattraḥ sthūlakando yavaneṣṭo bale hitaḥ | [RājNigh, Mūl. 52.2]
gṛñjanasya madhuraṃ kaṭu kandaṃ nālam apy upadiśanti kaṣāyam | [RājNigh, Mūl. 53.1]
pattrasaṃcayam uśanti ca tiktaṃ sūrayo lavaṇam asthi vadanti | [RājNigh, Mūl. 53.2]
hṛdrogajīrṇajvarakukṣiśūlavibandhagulmārucikṛcchraśophān | [RājNigh, Mūl. 54.1]
durnāmakuṣṭhānilasādajantukaphāmayān hanti mahārasonaḥ | [RājNigh, Mūl. 54.2]
palāṇḍus tīkṣṇakandaś ca ullī ca mukhadūṣaṇaḥ | [RājNigh, Mūl. 55.1]
śūdrapriyaḥ krimighnaś ca dīpano mukhagandhakaḥ | [RājNigh, Mūl. 55.2]
bahupattro viśvagandho rocano rudrasaṃjñakaḥ | [RājNigh, Mūl. 56.1]
śvetakandaś ca tatraiko hāridro 'nya iti dvidhā | [RājNigh, Mūl. 56.2]
palāṇḍuḥ kaṭuko balyaḥ kaphapittaharo guruḥ | [RājNigh, Mūl. 57.1]
vṛṣyaś ca rocanaḥ snigdho vāntidoṣavināśanaḥ | [RājNigh, Mūl. 57.2]
anyo rājapalāṇḍuḥ syāt yavaneṣṭo nṛpāhvayaḥ | [RājNigh, Mūl. 58.1]
rājapriyo mahākando dīrghapattraś ca rocakaḥ | [RājNigh, Mūl. 58.2]
nṛpeṣṭo nṛpakandaś ca mahākando nṛpapriyaḥ | [RājNigh, Mūl. 59.1]
raktakandaś ca rājeṣṭo nāmāny atra trayodaśa | [RājNigh, Mūl. 59.2]
palāṇḍur nṛpapūrvaḥ syāt śiśiraḥ pittanāśanaḥ | [RājNigh, Mūl. 60.1]
kaphahṛd dīpanaś caiva bahunidrākaras tathā | [RājNigh, Mūl. 60.2]
vakṣyate nṛpapalāṇḍulakṣaṇaṃ kṣāratīkṣṇamadhuro rucipradaḥ | [RājNigh, Mūl. 61.1]
kaṇṭhaśoṣaśamano 'tidīpanaḥ śleṣmapittaśamano 'tibṛṃhaṇaḥ | [RājNigh, Mūl. 61.2]
kaṇḍūlaḥ śūraṇaḥ kandī sukandī sthūlakandakaḥ | [RājNigh, Mūl. 62.1]
durnāmāriḥ suvṛttaś ca vātāriḥ kandaśūraṇaḥ | [RājNigh, Mūl. 62.2]
arśoghnas tīvrakandaś ca kandārhaḥ kandavardhanaḥ | [RājNigh, Mūl. 63.1]
bahukando rucyakandaḥ śūrakandas tu ṣoḍaśaḥ | [RājNigh, Mūl. 63.2]
śūraṇaḥ kaṭukarucyadīpanaḥ pācanaḥ krimikaphānilāpahaḥ | [RājNigh, Mūl. 64.1]
śvāsakāsavamanārśasāṃ haraḥ śūlagulmaśamano 'sradoṣakṛt | [RājNigh, Mūl. 64.2]
sitaśūraṇas tu vanyo vanakando 'raṇyaśūraṇo vanajaḥ | [RājNigh, Mūl. 65.1]
sa śvetaśūraṇākhyo vanakandaḥ kaṇḍūlaś ca saptākhyaḥ | [RājNigh, Mūl. 65.2]
śvetaśūraṇako rucyaḥ kaṭūṣṇaḥ krimināśanaḥ | [RājNigh, Mūl. 66.1]
gulmaśūlādidoṣaghnaḥ sa cārocakahārakaḥ | [RājNigh, Mūl. 66.2]
mukhālur maṇḍapāroho dīrghakandaḥ sukandakaḥ | [RājNigh, Mūl. 67.1]
sthūlakando mahākandaḥ svādukandaś ca saptadhā | [RājNigh, Mūl. 67.2]
mukhālukaḥ syān madhuraḥ śiśiraḥ pittanāśanaḥ | [RājNigh, Mūl. 68.1]
rucikṛd vātakṛc caiva dāhaśoṣatṛṣāpahaḥ | [RājNigh, Mūl. 68.2]
piṇḍāluḥ syāt granthilaḥ piṇḍakandaḥ kandagranthī romaśo romakandaḥ | [RājNigh, Mūl. 69.1]
romāhvaḥ syāt so 'pi tāmbūlapattro lālākandaḥ piṇḍako 'yaṃ daśāhvaḥ | [RājNigh, Mūl. 69.2]
piṇḍālur madhuraḥ śīto mūtrakṛcchrāmayāpahaḥ | [RājNigh, Mūl. 70.1]
dāhaśoṣapramehaghno vṛṣyaḥ saṃtarpaṇo guruḥ | [RājNigh, Mūl. 70.2]
anyas tu raktapiṇḍālū raktālū raktapiṇḍakaḥ | [RājNigh, Mūl. 71.1]
lohito raktakandaś ca lohitāluḥ ṣaḍāhvayaḥ | [RājNigh, Mūl. 71.2]
raktapiṇḍālukaḥ śīto madhurāmlaḥ śramāpahaḥ | [RājNigh, Mūl. 72.1]
pittadāhāpaho vṛṣyo balapuṣṭikaro guruḥ | [RājNigh, Mūl. 72.2]
kāsāluḥ kāsakandaś ca kandāluś cālukaś ca saḥ | [RājNigh, Mūl. 73.1]
ālur viśālapattraś ca pattrāluś ceti saptadhā | [RājNigh, Mūl. 73.2]
kāsālur ugrakaṇḍūtivātaśleṣmāmayāpahaḥ | [RājNigh, Mūl. 74.1]
arocakaharaḥ svāduḥ pathyo dīpanakārakaḥ | [RājNigh, Mūl. 74.2]
phoṇḍālur lohitāluś ca raktapattro mṛducchadaḥ | [RājNigh, Mūl. 75.1]
phoṇḍāluḥ śleṣmavātaghnaḥ kaṭūṣṇo dīpanaś ca saḥ | [RājNigh, Mūl. 75.2]
pāṇiyālur jalāluḥ syāt anupālur avālukaḥ | [RājNigh, Mūl. 76.1]
pāṇiyālus tridoṣaghnaḥ saṃtarpaṇakaraḥ paraḥ | [RājNigh, Mūl. 76.2]
nīlālur asitāluḥ syāt kṛṣṇāluḥ śyāmalālukaḥ | [RājNigh, Mūl. 77.1]
nīlālur madhuraḥ śītaḥ pittadāhaśramāpahaḥ | [RājNigh, Mūl. 77.2]
śubhrālur mahiṣīkando lulāyakandaś ca śuklakandaś ca | [RājNigh, Mūl. 78.1]
sarpākhyo vanavāsī viṣakando nīlakando 'nyaḥ | [RājNigh, Mūl. 78.2]
kaṭūṣṇo mahiṣīkandaḥ kaphavātāmayāpahaḥ | [RājNigh, Mūl. 79.1]
mukhajāḍyaharo rucyo mahāsiddhikaraḥ sitaḥ | [RājNigh, Mūl. 79.2]
hastikando hastipattraḥ sthūlakando 'tikandakaḥ | [RājNigh, Mūl. 80.1]
bṛhatpattro 'tipattraś ca hastikarṇaḥ sukarṇakaḥ | [RājNigh, Mūl. 80.2]
tvagdoṣāriḥ kuṣṭhahantā girivāsī nagāśrayaḥ | [RājNigh, Mūl. 81.1]
gajakando nāgakando jñeyo dvisaptanāmakaḥ | [RājNigh, Mūl. 81.2]
hastikandaḥ kaṭūṣṇaḥ syāt kaphavātāmayāpahaḥ | [RājNigh, Mūl. 82.1]
tvagdoṣaśramahā kuṣṭhaviṣavīsarpanāśakaḥ | [RājNigh, Mūl. 82.2]
kolakandaḥ krimighnaś ca pañjalo vastrapañjalaḥ | [RājNigh, Mūl. 83.1]
puṭāluḥ supuṭaś caiva puṭakandaś ca saptadhā | [RājNigh, Mūl. 83.2]
kolakandaḥ kaṭuś coṣṇaḥ krimidoṣavināśanaḥ | [RājNigh, Mūl. 84.1]
vāntivicchardiśamano viṣadoṣanivāraṇaḥ | [RājNigh, Mūl. 84.2]
syād vārāhī śūkarī kroḍakanyā gṛṣṭir viṣvaksenakāntā varāhī | [RājNigh, Mūl. 85.1]
kaumārī syād brahmaputrī trinetrā krauḍī kanyā gṛṣṭikā mādhaveṣṭā | [RājNigh, Mūl. 85.2]
śūkarakandaḥ kroḍo vanavāsī kuṣṭhanāśano vanyaḥ | [RājNigh, Mūl. 86.1]
amṛtaś ca mahāvīryo mahauṣadhiḥ śabarakandaś ca | [RājNigh, Mūl. 86.2]
varāhakando vīraś ca brāhmakandaḥ sukandakaḥ | [RājNigh, Mūl. 87.1]
vṛddhido vyādhihantā ca vasunetramitāhvayāḥ | [RājNigh, Mūl. 87.2]
vārāhī tiktakaṭukā viṣapittakaphāpahā | [RājNigh, Mūl. 88.1]
kuṣṭhamehakrimiharā vṛṣyā balyā rasāyanī | [RājNigh, Mūl. 88.2]
viṣṇukando viṣṇuguptaḥ supuṣṭo bahusampuṭaḥ | [RājNigh, Mūl. 89.1]
jalavāso bṛhatkando dīrghavṛnto haripriyaḥ | [RājNigh, Mūl. 89.2]
viṣṇukandas tu madhuraḥ śiśiraḥ pittanāśanaḥ | [RājNigh, Mūl. 90.1]
dāhaśophaharo rucyaḥ saṃtarpaṇakaraḥ paraḥ | [RājNigh, Mūl. 90.2]
dhāriṇī dhāraṇīyā ca vīrapattrī sukandakaḥ | [RājNigh, Mūl. 91.1]
kandālur vanakandaś ca kandādyo daṇḍakandakaḥ | [RājNigh, Mūl. 91.2]
madhuro dhāriṇīkandaḥ kaphapittāmayāpahaḥ | [RājNigh, Mūl. 92.1]
vaktradoṣapraśamanaḥ kuṣṭhakaṇḍūtināśanaḥ | [RājNigh, Mūl. 92.2]
nākulī sarpagandhā ca sugandhā raktapattrikā | [RājNigh, Mūl. 93.1]
īśvarī nāgagandhā cāpy ahibhuk svarasā tathā | [RājNigh, Mūl. 93.2]
sarpādanī vyālagandhā jñeyā ceti daśāhvayā | [RājNigh, Mūl. 93.3]
anyā mahāsugandhā ca suvahā gandhanākulī | [RājNigh, Mūl. 94.1]
sarpākṣī phaṇihantrī ca nakulāḍhyāhibhuk ca sā | [RājNigh, Mūl. 94.2]
viṣamardanikā cāhimardinī viṣamardinī | [RājNigh, Mūl. 95.1]
mahāhigandhāhilatā jñeyā sā dvādaśāhvayā | [RājNigh, Mūl. 95.2]
nākulīyugalaṃ tiktaṃ kaṭūṣṇaṃ ca tridoṣajit | [RājNigh, Mūl. 96.1]
anekaviṣavidhvaṃsi kiṃcic chreṣṭhaṃ dvitīyakam | [RājNigh, Mūl. 96.2]
atha mālākandaḥ syād ālikandaś ca paṅktikandaś ca | [RājNigh, Mūl. 97.1]
triśikhadalā granthidalā kandalatā kīrtitā ṣoḍhā | [RājNigh, Mūl. 97.2]
mālākandaḥ sutīkṣṇaḥ syāt gaṇḍamālāvināśakaḥ | [RājNigh, Mūl. 98.1]
dīpano gulmahāraś ca vātaśleṣmāpakarṣakṛt | [RājNigh, Mūl. 98.2]
vidārikā svādukandā sitā śuklā śṛgālikā | [RājNigh, Mūl. 99.1]
vidārī vṛṣyakandā ca viḍālī vṛṣyavallikā | [RājNigh, Mūl. 99.2]
bhūkuṣmāṇḍī svādulatā gajeṣṭā vārivallabhā | [RājNigh, Mūl. 100.1]
jñeyā kandaphalā ceti manusaṃkhyāhvayā matā | [RājNigh, Mūl. 100.2]
vidārī madhurā śītā guruḥ snigdhāsrapittajit | [RājNigh, Mūl. 101.1]
jñeyā ca kaphakṛt puṣṭibalyā vīryavivardhanī | [RājNigh, Mūl. 101.2]
anyā kṣīravidārī syād ikṣugandhekṣuvallarī | [RājNigh, Mūl. 102.1]
ikṣuvallī kṣīrakandaḥ kṣīravallī payasvinī | [RājNigh, Mūl. 102.2]
kṣīraśuklā kṣīralatā payaḥkandā payolatā | [RājNigh, Mūl. 103.1]
payovidārikā ceti vijñeyā dvādaśāhvayā | [RājNigh, Mūl. 103.2]
jñeyā kṣīravidārī ca madhurāmlā kaṣāyakā | [RājNigh, Mūl. 104.1]
tiktā ca pittaśūlaghnī mūtramehāmayāpahā | [RājNigh, Mūl. 104.2]
kṣīrakando dvidhā prokto vinālas tu sanālakaḥ | [RājNigh, Mūl. 105.1]
vinālo rogahartā syād vayaḥstambhī sanālakaḥ | [RājNigh, Mūl. 105.2]
śālmalīkandakaś cātha vijulo vanavāsakaḥ | [RājNigh, Mūl. 106.1]
vanavāsī malaghnaś ca malahantā ṣaḍāhvayaḥ | [RājNigh, Mūl. 106.2]
madhuraḥ śālmalīkando malasaṃgraharodhajit | [RājNigh, Mūl. 107.1]
śiśiraḥ pittadāhārtiśoṣasaṃtāpanāśanaḥ | [RājNigh, Mūl. 107.2]
proktaś caṇḍālakandaḥ syād ekapattro dvipattrakaḥ | [RājNigh, Mūl. 108.1]
tripattro 'tha catuṣpattraḥ pañcapattraś ca bhedataḥ | [RājNigh, Mūl. 108.2]
caṇḍālakando madhuraḥ kaphapittāsradoṣajit | [RājNigh, Mūl. 109.1]
viṣabhūtādidoṣaghno vijñeyaś ca rasāyanaḥ | [RājNigh, Mūl. 109.2]
atha tailakanda ukto drāvakakandas tilāṅkitadalaś ca | [RājNigh, Mūl. 110.1]
karavīrakandasaṃjño jñeyas tilacitrapattrako bāṇaiḥ | [RājNigh, Mūl. 110.2]
lohadrāvī tailakandaḥ kaṭūṣṇo vātāpasmārāpahārī viṣāriḥ | [RājNigh, Mūl. 111.1]
śophaghnaḥ syād bandhakārī rasasya drāg evāsau dehasiddhiṃ vidhatte | [RājNigh, Mūl. 111.2]
aśvāripattrasaṃkāśaḥ tilabindusamanvitaḥ | [RājNigh, Mūl. 112.1]
saṃsnigdhādhasthabhūmisthaḥ tilakando 'tivistṛtaḥ | [RājNigh, Mūl. 112.2]
triparṇikā bṛhatpattrī chinnagranthinikā ca sā | [RājNigh, Mūl. 113.1]
kandālaḥ kandabahalāpy amlavallī viṣāpahā | [RājNigh, Mūl. 113.2]
triparṇī madhurā śītā śvāsakāsavināśanī | [RājNigh, Mūl. 114.1]
pittaprakopaśamanī viṣavraṇaharā parā | [RājNigh, Mūl. 114.2]
musalī tālamūlī ca suvahā tālamūlikā | [RājNigh, Mūl. 115.1]
godhāpadī hemapuṣpī bhūtālī dīrghakandikā | [RājNigh, Mūl. 115.2]
musalī madhurā śītā vṛṣyā puṣṭibalapradā | [RājNigh, Mūl. 116.1]
picchilā kaphadā pittadāhaśramaharā parā | [RājNigh, Mūl. 116.2]
musalī syād dvidhā proktā śvetā cāparasaṃjñakā | [RājNigh, Mūl. 117.1]
śvetā svalpaguṇopetā aparā ca rasāyanī | [RājNigh, Mūl. 117.2]
gucchāhvakandas tavakāhvakandako gulucchakandaś ca vighaṇṭikābhidhaḥ | [RājNigh, Mūl. 118.1]
gulucchakando madhuraḥ suśītalo vṛṣyapradas tarpaṇadāhanāśanaḥ | [RājNigh, Mūl. 118.2]
lakṣmaṇā putrakandā ca putradā nāginī tathā | [RājNigh, Mūl. 119.1]
nāgāhvā nāgapattrī ca tulinī majjikā ca sā | [RājNigh, Mūl. 119.2]
asrabinducchadā caiva sukandā daśadhāhvayā | [RājNigh, Mūl. 119.3]
lakṣmaṇā madhurā śītā strīvandhyatvavināśanī | [RājNigh, Mūl. 120.1]
rasāyanakarī balyā tridoṣaśamanī parā | [RājNigh, Mūl. 120.2]
hastaparyāyapūrvas tu joḍir vaidyavaraiḥ smṛtaḥ | [RājNigh, Mūl. 121.1]
karajoḍir iti khyāto rasabandhādivaśyakṛt | [RājNigh, Mūl. 121.2]
vāstukaṃ vāstu vāstūkaṃ vastukaṃ hilamocikā | [RājNigh, Mūl. 122.1]
śākarājo rājaśākaś cakravartiś ca kīrtitaḥ | [RājNigh, Mūl. 122.2]
vāstukaṃ tu madhuraṃ suśītalaṃ kṣāram īṣad amlaṃ tridoṣajit | [RājNigh, Mūl. 123.1]
rocanaṃ jvaraharaṃ mahārśasāṃ nāśanaṃ ca malamūtraśuddhikṛt | [RājNigh, Mūl. 123.2]
cukraṃ tu cukravāstūkaṃ likucaṃ cāmlavāstukam | [RājNigh, Mūl. 124.1]
dalāmlam amlaśākākhyam amlādi hilamocikā | [RājNigh, Mūl. 124.2]
cukraṃ syād amlapattraṃ tu laghūṣṇaṃ vātagulmanut | [RājNigh, Mūl. 125.1]
rucikṛd dīpanaṃ pathyam īṣat pittakaraṃ param | [RājNigh, Mūl. 125.2]
palāśalohitā cillī vāstukā cillikā ca sā | [RājNigh, Mūl. 126.1]
mṛdupattrī kṣāradalā kṣārapattrī tu vāstukī | [RājNigh, Mūl. 126.2]
cillī vāstukatulyā ca sakṣārā śleṣmapittanut | [RājNigh, Mūl. 127.1]
pramehamūtrakṛcchraghnī pathyā ca rucikāriṇī | [RājNigh, Mūl. 127.2]
śvetacillī tu vāstūkī supathyā śvetacillikā | [RājNigh, Mūl. 128.1]
sitacilly upacillī ca jvaraghnī kṣudravāstukī | [RājNigh, Mūl. 128.2]
śvetacillī sumadhurā kṣārā ca śiśirā ca sā | [RājNigh, Mūl. 129.1]
tridoṣaśamanī pathyā jvaradoṣavināśanī | [RājNigh, Mūl. 129.2]
anyā śunakacillī syāt sucillī śvānacillikā | [RājNigh, Mūl. 130.1]
śvacillī kaṭutīkṣṇā ca kaṇḍūtivraṇahāriṇī | [RājNigh, Mūl. 130.2]
śigrupattrabhavaṃ śākaṃ rucyaṃ vātakaphāpaham | [RājNigh, Mūl. 131.1]
kaṭūṣṇaṃ dīpanaṃ pathyaṃ krimighnaṃ pācanaṃ param | [RājNigh, Mūl. 131.2]
pālakyaṃ tu palakyāyāṃ madhurā kṣurapattrikā | [RājNigh, Mūl. 132.1]
supattrā snigdhapattrā ca grāmīṇā grāmyavallabhā | [RājNigh, Mūl. 132.2]
pālakyam īṣat kaṭukaṃ madhuraṃ pathyaśītalam | [RājNigh, Mūl. 133.1]
raktapittaharaṃ grāhi jñeyaṃ saṃtarpaṇaṃ param | [RājNigh, Mūl. 133.2]
rājābhidhānapūrvā tu nagāhvā cāpareṇa vā | [RājNigh, Mūl. 134.1]
rājādriḥ syād rājagirir jñātavyā rājaśākinī | [RājNigh, Mūl. 134.2]
rājaśākinikā rucyā pittaghnī śītalā ca sā | [RājNigh, Mūl. 135.1]
saivātiśītalā rucyā vijñeyā sthūlaśākinī | [RājNigh, Mūl. 135.2]
upodakī kalambī ca picchilā picchilacchadā | [RājNigh, Mūl. 136.1]
mohinī madaśākaś ca viśālādyā hy upodakī | [RājNigh, Mūl. 136.2]
upodakī kaṣāyoṣṇā kaṭukā madhurā ca sā | [RājNigh, Mūl. 137.1]
nidrālasyakarī rucyā viṣṭambhaśleṣmakāriṇī | [RājNigh, Mūl. 137.2]
upodaky aparā kṣudrā sūkṣmapattrā tu maṇḍapī | [RājNigh, Mūl. 138.1]
rasavīryavipākeṣu sadṛśī pūrvayā svayam | [RājNigh, Mūl. 138.2]
upodakī tṛtīyā ca vanyajā vanajāhvayā | [RājNigh, Mūl. 139.1]
vanajopodakī tiktā kaṭūṣṇā rocanī ca sā | [RājNigh, Mūl. 139.2]
mūlapotī kṣudravallī potikā kṣudrapotikā | [RājNigh, Mūl. 140.1]
kṣupopodakanāmnī ca valliḥ śākaṭapotikā | [RājNigh, Mūl. 140.2]
mūlapotī tridoṣaghnī vṛṣyā balyā laghuś ca sā | [RājNigh, Mūl. 141.1]
balapuṣṭikarī rucyā jaṭharānaladīpanī | [RājNigh, Mūl. 141.2]
kuṇañjaras tridoṣaghno madhuro rucyadīpakaḥ | [RājNigh, Mūl. 142.1]
īṣat kaṣāyaḥ saṃgrāhī pittaśleṣmakaro laghuḥ | [RājNigh, Mūl. 142.2]
kausumbhaśākaṃ madhuraṃ kaṭūṣṇaṃ viṇmūtradoṣāpaharaṃ madaghnam | [RājNigh, Mūl. 143.1]
dṛṣṭiprasādaṃ kurute viśeṣād rucipradaṃ dīptikaraṃ ca vahneḥ | [RājNigh, Mūl. 143.2]
śatapuṣpādalaṃ soṣṇaṃ madhuraṃ gulmaśūlajit | [RājNigh, Mūl. 144.1]
vātaghnaṃ dīpanaṃ pathyaṃ pittahṛd rucidāyakam | [RājNigh, Mūl. 144.2]
taṇḍulīyakadalaṃ himam arśaḥpittaraktaviṣakāsavināśi | [RājNigh, Mūl. 145.1]
grāhakaṃ ca madhuraṃ ca vipāke dāhaśoṣaśamanaṃ rucidāyi | [RājNigh, Mūl. 145.2]
kaṭūṣṇaṃ rājikāpattraṃ krimivātakaphāpaham | [RājNigh, Mūl. 146.1]
kaṇṭhāmayaharaṃ svādu vahnidīpanakārakam | [RājNigh, Mūl. 146.2]
sārṣapaṃ pattram atyuṣṇaṃ raktapittaprakopanut | [RājNigh, Mūl. 147.1]
vidāhi kaṭukaṃ svādu śukrahṛd rucidāyakam | [RājNigh, Mūl. 147.2]
cāṅgerīśākam atyuṣṇaṃ kaṭu rocanapācanam | [RājNigh, Mūl. 148.1]
dīpanaṃ kaphavātārśaḥsaṃgrahaṇyatisārajit | [RājNigh, Mūl. 148.2]
gholā ca gholikā gholī kalanduḥ kavalālukam | [RājNigh, Mūl. 149.1]
kṣetrajaṃ lavaṇaṃ rucyam amlaṃ vātakaphāpaham | [RājNigh, Mūl. 150.1]
ārāmagholikā cāmlā rūkṣā rucyānilāpahā | [RājNigh, Mūl. 151.1]
pittaśleṣmakarī cānyā sūkṣmā jīrṇajvarāpahā | [RājNigh, Mūl. 151.2]
jīvanto raktanālaś ca tāmrapattraḥ sanālakaḥ | [RājNigh, Mūl. 152.1]
śākavīras tu madhuro jīvaśākaś ca meṣakaḥ | [RājNigh, Mūl. 152.2]
jīvaśākaḥ sumadhuro bṛṃhaṇo vastiśodhanaḥ | [RājNigh, Mūl. 153.1]
dīpanaḥ pācano balyo vṛṣyaḥ pittāpahārakaḥ | [RājNigh, Mūl. 153.2]
gaurasuvarṇaṃ svarṇaṃ sugandhikaṃ bhūmijaṃ ca vārijaṃ ca | [RājNigh, Mūl. 154.1]
hrasvaṃ ca gandhaśākaṃ kaṭuśṛṅgāṭaṃ ca varṇaśākāṅkaḥ | [RājNigh, Mūl. 154.2]
gaurasuvarṇaṃ śiśiraṃ kaphapittajvarāpaham | [RājNigh, Mūl. 155.1]
pathyaṃ dāharucibhrāntiraktaśramaharaṃ param | [RājNigh, Mūl. 155.2]
varṣābhūvasukau śleṣmavahnimāndyānilāpahau | [RājNigh, Mūl. 156.1]
pāke rūkṣatarau gulmaplīhaśūlāpahārakau | [RājNigh, Mūl. 156.2]
phañjikā jīvanī padmā tarkārī cucukaḥ pṛthak | [RājNigh, Mūl. 157.1]
vātāmayaharaṃ grāhi dīpanaṃ rucidāyakam | [RājNigh, Mūl. 157.2]
phañjyādipañcakaṃ bheṇḍā kuṇañjas tripuṭas tathā | [RājNigh, Mūl. 158.1]
ityādi vanapattrāṇāṃ śākam ekatra yojitam | [RājNigh, Mūl. 158.2]
dīpanaṃ pācanaṃ rucyaṃ balavarṇavidhāyakam | [RājNigh, Mūl. 159.1]
tridoṣaśamanaṃ pathyaṃ grāhi vṛṣyaṃ sukhāvaham | [RājNigh, Mūl. 159.2]
karkoṭikā ca kuṣmāṇḍī kumbhāṇḍī tu bṛhatphalā | [RājNigh, Mūl. 160.1]
suphalā syāt kumbhaphalā nāgapuṣpaphalā muniḥ | [RājNigh, Mūl. 160.2]
mūtrāghātaharaṃ pramehaśamanaṃ kṛcchrāśmarīchedanaṃ viṇmūtraglapanaṃ tṛṣārtiśamanaṃ jīrṇāṅgapuṣṭipradam | [RājNigh, Mūl. 161.1]
vṛṣyaṃ svādutaraṃ tv arocakaharaṃ balyaṃ ca pittāpahaṃ kuṣmāṇḍaṃ pravaraṃ vadanti bhiṣajo vallīphalānāṃ punaḥ | [RājNigh, Mūl. 161.2]
gorakṣatumbī gorakṣī navālāmbur ghaṭābhidhā | [RājNigh, Mūl. 162.1]
kumbhālāmbur ghaṭālāmbuḥ kumbhatumbī ca saptadhā | [RājNigh, Mūl. 162.2]
kumbhatumbī sumadhurā śiśirā pittahāriṇī | [RājNigh, Mūl. 163.1]
guruḥ saṃtarpaṇī rucyā vīryapuṣṭibalapradā | [RājNigh, Mūl. 163.2]
kṣīratumbī dugdhatumbī dīrghavṛttaphalābhidhā | [RājNigh, Mūl. 164.1]
ikṣvākuḥ kṣatriyavarā dīrghabījā mahāphalā | [RājNigh, Mūl. 164.2]
kṣīriṇī dugdhabījā ca dantabījā payasvinī | [RājNigh, Mūl. 165.1]
mahāvallī hy alāmbuś ca śramaghnī śarabhūmitā | [RājNigh, Mūl. 165.2]
tumbī sumadhurā snigdhā pittaghnī garbhapoṣakṛt | [RājNigh, Mūl. 166.1]
vṛṣyā vātapradā caiva balapuṣṭivivardhanī | [RājNigh, Mūl. 166.2]
bhūtumbī nāgatumbī ca śakracāpasamudbhavā | [RājNigh, Mūl. 167.1]
valmīkasambhavā devī divyatumbī ṣaḍāhvayā | [RājNigh, Mūl. 167.2]
bhūtumbī kaṭukoṣṇā ca saṃnipātāpahāriṇī | [RājNigh, Mūl. 168.1]
dantārgalaṃ dantarodhaṃ dhanurvātādidoṣanut | [RājNigh, Mūl. 168.2]
māṃsalaphalaḥ kaliṅgaś citraphalaś citravallikaś citraḥ | [RājNigh, Mūl. 169.1]
madhuraphalo vṛttaphalo ghṛṇāphalo māṃsalo navadhā | [RājNigh, Mūl. 169.2]
kaliṅgo madhuraḥ śītaḥ pittadāhaśramāpahaḥ | [RājNigh, Mūl. 170.1]
vṛṣyaḥ saṃtarpaṇo balyo vīryapuṣṭivivardhanaḥ | [RājNigh, Mūl. 170.2]
kośātakī svāduphalā supuṣpā karkoṭakī syād api pītapuṣpā | [RājNigh, Mūl. 171.1]
dhārāphalā dīrghaphalā sukośā dhāmārgavaḥ syān navasaṃjñako 'yam | [RājNigh, Mūl. 171.2]
dhārākośātakī snigdhā madhurā kaphapittanut | [RājNigh, Mūl. 172.1]
īṣad vātakarī pathyā rucikṛd balavīryadā | [RājNigh, Mūl. 172.2]
hastikośātakī tv anyā bṛhatkośātakī tathā | [RājNigh, Mūl. 173.1]
mahākośātakī vṛttā grāmyakośātakī śarāḥ | [RājNigh, Mūl. 173.2]
hastikośātakī snigdhā madhurādhmānavātakṛt | [RājNigh, Mūl. 174.1]
vṛṣyā krimikarī caiva vraṇasaṃropaṇī ca sā | [RājNigh, Mūl. 174.2]
jñeyā svādupaṭolī ca paṭolī maṇḍalī ca sā | [RājNigh, Mūl. 175.1]
paṭolī madhurādiḥ syāt proktā dīrghapaṭolikā | [RājNigh, Mūl. 175.2]
snigdhaparṇī svādupūrvaiḥ paryāyaiś ca paṭolikā | [RājNigh, Mūl. 175.3]
paṭolī svāduḥ pittaghnī rucikṛt jvaranāśanī | [RājNigh, Mūl. 176.1]
balapuṣṭikarī pathyā jñeyā dīpanapācanī | [RājNigh, Mūl. 176.2]
paṭolapattraṃ pittaghnaṃ nālaṃ tasya kaphāpaham | [RājNigh, Mūl. 177.1]
phalaṃ tridoṣaśamanaṃ mūlaṃ cāsya virecanam | [RājNigh, Mūl. 177.2]
mṛgākṣī śatapuṣpā ca mṛgervārur mṛgādanī | [RājNigh, Mūl. 178.1]
citravallī bahuphalā kapilākṣī mṛgekṣaṇā | [RājNigh, Mūl. 178.2]
citrā citraphalā pathyā vicitrā mṛgacirbhiṭā | [RājNigh, Mūl. 179.1]
marujā kumbhasī devī kaṭphalā laghucirbhiṭā | [RājNigh, Mūl. 179.2]
sendinī ca mahādevī budhaiḥ sā viṃśatir matāḥ | [RājNigh, Mūl. 179.3]
mṛgākṣī kaṭukā tiktā pāke 'mlā vātanāśanī | [RājNigh, Mūl. 180.1]
pittakṛt pīnasaharā dīpanī rucikṛt parā | [RājNigh, Mūl. 180.2]
dadhipuṣpī khaṭvāṅgī khaṭvā paryaṅkapādikā kūpā | [RājNigh, Mūl. 181.1]
khaṭvāpādī vaṃśyā kākolī kolapālikā navadhā | [RājNigh, Mūl. 181.2]
dadhipuṣpī kaṭumadhurā śiśirā saṃtāpapittadoṣaghnī | [RājNigh, Mūl. 182.1]
vātāmayadoṣakarī gurus tathārocakaghnī ca | [RājNigh, Mūl. 182.2]
asiśimbī khaḍgaśimbī śimbī nistriṃśaśimbikā | [RājNigh, Mūl. 183.1]
sthūlaśimbī mahāśimbī bṛhacchimbī suśimbikā | [RājNigh, Mūl. 183.2]
asiśimbī tu madhurā kaṣāyā śleṣmapittajit | [RājNigh, Mūl. 184.1]
vraṇadoṣāpahantrī ca śītalā rucidīpanī | [RājNigh, Mūl. 184.2]
karakā kāravallī ca cīripattraḥ karillakā | [RājNigh, Mūl. 185.1]
sūkṣmavallī kaṇṭaphalā pītapuṣpāmbuvallikā | [RājNigh, Mūl. 185.2]
kāravallī sutiktoṣṇā dīpanī kaphavātajit | [RājNigh, Mūl. 186.1]
arocakaharā caiva raktadoṣaharī ca sā | [RājNigh, Mūl. 186.2]
karkoṭakī svāduphalā manojñā ca manasvinī | [RājNigh, Mūl. 187.1]
bodhanā vandhyakarkoṭī devī kaṇṭaphalāpi ca | [RājNigh, Mūl. 187.2]
karkoṭakī kaṭūṣṇā ca tiktā viṣavināśanī | [RājNigh, Mūl. 188.1]
vātaghnī pittahṛt caiva dīpanī rucikāriṇī | [RājNigh, Mūl. 188.2]
atha bhavati madhurabimbī madhubimbī svādutumbikā tuṇḍī | [RājNigh, Mūl. 189.1]
raktaphalā ruciraphalā soṣṇaphalā pīluparṇī ca | [RājNigh, Mūl. 189.2]
bimbī tu madhurā śītā pittaśvāsakaphāpahā | [RājNigh, Mūl. 190.1]
asṛgjvaraharā ramyā kāsajid gṛhabimbikā | [RājNigh, Mūl. 190.2]
niṣpāvī grāmajādiḥ syāt phalīnī nakhapūrvikā | [RājNigh, Mūl. 191.1]
maṇḍapī phalikā śimbī jñeyā gucchaphalā ca sā | [RājNigh, Mūl. 191.2]
viśālaphalikā caiva niṣpāviś cipiṭā tathā | [RājNigh, Mūl. 191.3]
anyāṅgulīphalā caiva nakhaniṣpāvikā smṛtā | [RājNigh, Mūl. 192.1]
vṛttaniṣpāvikā grāmyā nakhapucchaphalā śarāḥ | [RājNigh, Mūl. 192.2]
niṣpāvau dvau haricchubhrau kaṣāyau madhurau rasau | [RājNigh, Mūl. 193.1]
kaṇṭhaśuddhikarau medhyau dīpanau rucikārakau | [RājNigh, Mūl. 193.2]
saṃgrāhi samavīryaṃ syād īṣac chreṣṭhaṃ dvitīyakam | [RājNigh, Mūl. 193.3]
vārttākī kaṇṭavṛntākī kaṇṭāluḥ kaṇṭapattrikā | [RājNigh, Mūl. 194.1]
nidrālur māṃsalaphalā vṛntākī ca mahoṭikā | [RājNigh, Mūl. 194.2]
citraphalā kaṇṭakinī mahatī kaṭphalā ca sā | [RājNigh, Mūl. 195.1]
miśravarṇaphalā nīlaphalā raktaphalā tathā | [RājNigh, Mūl. 195.2]
śākaśreṣṭhā vṛttaphalā nṛpapriyaphalasmṛtiḥ | [RājNigh, Mūl. 195.3]
vārttākī kaṭukā rucyā madhurā pittanāśinī | [RājNigh, Mūl. 196.1]
balapuṣṭikarī hṛdyā gurur vāteṣu ninditā | [RājNigh, Mūl. 196.2]
ḍaṅgarī ḍāṅgarī caiva dīrghervāruś ca ḍaṅgariḥ | [RājNigh, Mūl. 197.1]
ḍaṅgārī nāgaśuṇḍī ca gajadantaphalā muniḥ | [RājNigh, Mūl. 197.2]
ḍaṅgarī śītalā rucyā vātapittāsradoṣajit | [RājNigh, Mūl. 198.1]
śoṣahṛt tarpaṇī gaulyā jāḍyahā mūtrarodhanut | [RājNigh, Mūl. 198.2]
bālaṃ ḍāṅgarikaṃ phalaṃ sumadhuraṃ śītaṃ ca pittāpahaṃ tṛṣṇādāhanibarhaṇaṃ ca rucikṛt saṃtarpaṇaṃ puṣṭidam | [RājNigh, Mūl. 199.1]
vīryonmeṣakaraṃ balapradam idaṃ bhrāntiśramadhvaṃsanaṃ pakvaṃ cet kurute tad eva madhuraṃ tṛḍdāharaktaṃ guru | [RājNigh, Mūl. 199.2]
atha kharbujā madhuphalā ṣaḍrekhā vṛttakarkaṭī tiktā | [RājNigh, Mūl. 200.1]
tiktaphalā madhupākā vṛttervāruś ca ṣaṇmukhā navadhā | [RājNigh, Mūl. 200.2]
tiktaṃ bālye tadanu madhuraṃ kiṃcid amlaṃ ca pāke niṣpakvaṃ cet tad amṛtasamaṃ tarpaṇaṃ puṣṭidāyi | [RājNigh, Mūl. 201.1]
vṛṣyaṃ dāhaśramaviśamanaṃ mūtraśuddhiṃ vidhatte pittonmādāpaharakaphadaṃ kharbujaṃ vīryakāri | [RājNigh, Mūl. 201.2]
atha karkaṭī kaṭudalā chardyāyanikā ca pīnasā mūtraphalā | [RājNigh, Mūl. 202.1]
trapusī ca hastiparṇī lomaśakaṇṭā ca mūtralā navābhidhā | [RājNigh, Mūl. 202.2]
karkaṭī madhurā śītā tvak tiktā kaphapittajit | [RājNigh, Mūl. 203.1]
raktadoṣakarā pakvā mūtrarodhārtināśanī | [RājNigh, Mūl. 203.2]
mūtrāvarodhaśamanaṃ bahumūtrakāri kṛcchrāśmarīpraśamanaṃ vinihanti pittam | [RājNigh, Mūl. 204.1]
vāntiśramaghnabahudāhanivāri rucyaṃ śleṣmāpahaṃ laghu ca karkaṭikāphalaṃ syāt | [RājNigh, Mūl. 204.2]
trapusī pītapuṣpī kaṇṭālus trapusakarkaṭī | [RājNigh, Mūl. 205.1]
bahuphalā kośaphalā sā tundilaphalā muniḥ | [RājNigh, Mūl. 205.2]
syāt trapusīphalaṃ rucyaṃ madhuraṃ śiśiraṃ guru | [RājNigh, Mūl. 206.1]
bhramapittavidāhārtivāntihṛd bahumūtradam | [RājNigh, Mūl. 206.2]
ervāruḥ karkaṭī proktā vyālapattrā ca lomaśā | [RājNigh, Mūl. 207.1]
sthūlā toyaphalā caiva hastidantaphalā muniḥ | [RājNigh, Mūl. 207.2]
ervārukaṃ pittaharaṃ suśītalaṃ mūtrāmayaghnaṃ madhuraṃ rucipradam | [RājNigh, Mūl. 208.1]
saṃtāpamūrchāpaharaṃ sutṛptidaṃ vātaprakopāya ghanaṃ tu sevitam | [RājNigh, Mūl. 208.2]
atha vālukī bahuphalā snigdhaphalā kṣetrakarkaṭī kṣetraruhā | [RājNigh, Mūl. 209.1]
madhuraphalā śāradikā kṣudrervāruś ca pītapuṣpikā | [RājNigh, Mūl. 209.2]
vālukī madhurā śītādhmānahṛc ca śramāpahā | [RājNigh, Mūl. 210.1]
pittāsraśamanī rucyā kurute kāsapīnasau | [RājNigh, Mūl. 210.2]
vālukāni ca sarvāṇi durjarāṇi gurūṇi ca | [RājNigh, Mūl. 211.1]
mandānalaṃ prakurvanti vātaraktaharāṇi ca | [RājNigh, Mūl. 211.2]
syād vālukī śaradi varṣajadoṣakartrī hemantajā tu khalu pittaharā ca rucyā | [RājNigh, Mūl. 212.1]
kṣipraṃ karoti khalu pīnasam ardhapakvā pakvā tv atīva madhurā kaphakāriṇī ca | [RājNigh, Mūl. 212.2]
cīnakarkaṭikā jñeyā bījakarkaṭikā tathā | [RājNigh, Mūl. 213.1]
sudīrghā rājilaphalā bāṇaiḥ kulakakarkaṭī | [RājNigh, Mūl. 213.2]
cīnakarkaṭikā rucyā śiśirā pittanāśanī | [RājNigh, Mūl. 214.1]
madhurā tṛptidā hṛdyā dāhaśoṣāpahāriṇī | [RājNigh, Mūl. 214.2]
syāt cirbhiṭā sucitrā citraphalā kṣetracirbhiṭā pāṇḍuphalā | [RājNigh, Mūl. 215.1]
pathyā ca rocanaphalā cirbhiṭikā karkaṭikā grahasaṃkhyā | [RājNigh, Mūl. 215.2]
bālye tiktā cirbhiṭā kiṃcid amlā gaulyopetā dīpanī sā ca pāke | [RājNigh, Mūl. 216.1]
śuṣkā rūkṣā śleṣmavātārucighnī jāḍyaghnī sā rocanī dīpanī ca | [RājNigh, Mūl. 216.2]
śaśāṇḍulī bahuphalā taṇḍulī kṣetrasambhavā | [RājNigh, Mūl. 217.1]
kṣudrāmlā lomaśaphalā dhūmravṛttaphalā ca sā | [RājNigh, Mūl. 217.2]
śaśāṇḍulī tiktakaṭuś ca komalā kaṭvamlayuktā jaraṭhā kaphāpahā | [RājNigh, Mūl. 218.1]
pāke tu sāmlā madhurā vidāhakṛt kaphaś ca śuṣkā rucikṛc ca dīpanī | [RājNigh, Mūl. 218.2]
kuḍuhuñcī śrīphalikā pratipattraphalā ca sā | [RājNigh, Mūl. 219.1]
śubhravī kāravī caiva proktā bahuphalā tathā | [RājNigh, Mūl. 219.2]
kṣudrakāralikā proktā jñeyā kandalatā tathā | [RājNigh, Mūl. 220.1]
kṣudrādikāravallī ca proktā sā ca navāhvayā | [RājNigh, Mūl. 220.2]
kuḍuhuñcī kaṭur uṣṇā tiktā rucikāriṇī ca dīpanadā | [RājNigh, Mūl. 221.1]
raktāniladoṣakarī pathyāpi ca sā phale proktā | [RājNigh, Mūl. 221.2]
kāralīkandam arśoghnaṃ malarodhaviśodhanam | [RājNigh, Mūl. 222.1]
yoninirgatadoṣaghnaṃ garbhasrāvaviṣāpaham | [RājNigh, Mūl. 222.2]
iti mūlakandaphalapattrasundarakramanāmatadguṇanirūpaṇolvaṇam | [RājNigh, Mūl. 223.1]
avalokya vargam imam āmayocitām agadaprayuktim avabudhyatāṃ budhaḥ | [RājNigh, Mūl. 223.2]
mandāgnim arocakinaṃ ye 'pi śilām āśayanti nijaśaktyā | [RājNigh, Mūl. 224.1]
teṣāṃ śākānām ayam āśrayabhūḥ śākavarga iti kathitaḥ | [RājNigh, Mūl. 224.2]
labdhānyonyasahāyavaidyakakulāc chaṅkākalaṅkāpanut dasraikyāvataro 'yam ity avirataṃ santaḥ praśaṃsanti yam | [RājNigh, Mūl. 225.1]
tasya śrīnṛhareḥ kṛtāv avasito yo malakādir mahān vargo 'sāv abhidhānakośapariṣaccūḍāmaṇau saptamaḥ | [RājNigh, Mūl. 225.2]
{RājNigh, Śālm.}
śālmalī tasya niryāso rohitaś caikavīrakaḥ | [RājNigh, Śālm. 1.1]
pāribhadro 'tha khadiras tridhāriḥ khādiraḥ smṛtaḥ | [RājNigh, Śālm. 1.2]
śamīdvayaṃ ca barburadvitayaṃ cārimedakaḥ | [RājNigh, Śālm. 2.1]
pakvāṇḍeṅgudikā proktā niṣpattrī ca snuhī dvidhā | [RājNigh, Śālm. 2.2]
kanthārikā tridhairaṇḍo ghoṇṭā vallīkarañjakaḥ | [RājNigh, Śālm. 3.1]
kārikā madanas tredhā bilvāntaras taraṭṭikā | [RājNigh, Śālm. 3.2]
śrīvallī kuñjikā caiva rāmakāṇḍas tathāparaḥ | [RājNigh, Śālm. 4.1]
sayāvanālau dviśarau muñjakāśī dvidhā kuśaḥ | [RājNigh, Śālm. 4.2]
valvajā kutṛṇau cātha nalau dūrvā caturvidhā | [RājNigh, Śālm. 5.1]
kunduro bhūtṛṇo jñeya ukhala ikṣudarbhakaḥ | [RājNigh, Śālm. 5.2]
gomūtrī śilpī niśreṇī garmoṭī majjarās tathā | [RājNigh, Śālm. 6.1]
giribhūr vaṃśapattrī ca manthānaḥ pallivāhakaḥ | [RājNigh, Śālm. 6.2]
paṭutṛṇaśuko jñeyaḥ tripaṇyāndhaḥ triguṇḍakaḥ | [RājNigh, Śālm. 7.1]
kaseruś caṇikā proktā guṇḍālā śūlikā tathā | [RājNigh, Śālm. 7.2]
paripellaṃ hijjulaṃ ca sevālaṃ ca śarāṅkadhā | [RājNigh, Śālm. 7.3]
śālmaliś cirajīvī syāt picchilo raktapuṣpakaḥ | [RājNigh, Śālm. 8.1]
kukkuṭī tūlavṛkṣaś ca mocākhyaḥ kaṇṭakadrumaḥ | [RājNigh, Śālm. 8.2]
raktaphalo ramyapuṣpo bahuvīryo yamadrumaḥ | [RājNigh, Śālm. 9.1]
dīrghadrumaḥ sthūlaphalo dīrghāyus tithibhir mitaḥ | [RājNigh, Śālm. 9.2]
śālmalī picchilo vṛṣyo balyo madhuraśītalaḥ | [RājNigh, Śālm. 10.1]
kaṣāyaś ca laghuḥ snigdhaḥ śukraśleṣmavivardhanaḥ | [RājNigh, Śālm. 10.2]
tadrasas tadguṇo grāhī kaṣāyaḥ kaphanāśanaḥ | [RājNigh, Śālm. 11.1]
puṣpaṃ tadvac ca nirdiṣṭaṃ phalaṃ tasya tathāvidham | [RājNigh, Śālm. 11.2]
mocaraso mocas tu mocasrāvaś ca mocaniryāsaḥ | [RājNigh, Śālm. 12.1]
picchilasāraḥ surasaḥ śālmaliveṣṭaś ca mocasāraś ca | [RājNigh, Śālm. 12.2]
mocarasas tu kaṣāyaḥ kaphavātaharo rasāyano yogāt | [RājNigh, Śālm. 13.1]
balapuṣṭivarṇavīryaprajñāyurdehasiddhido grāhī | [RājNigh, Śālm. 13.2]
rohītako rohitakaś ca rohitaḥ kuśālmalir dāḍimapuṣpasaṃjñakaḥ | [RājNigh, Śālm. 14.1]
sadāprasūnaḥ sa ca kūṭaśālmalir virocanaḥ śālmaliko navāhvayaḥ | [RājNigh, Śālm. 14.2]
saptāhvaḥ śvetarohitaḥ sitapuṣpaḥ sitāhvayaḥ | [RājNigh, Śālm. 15.1]
sitāṅgaḥ śuklarohito lakṣmīvān janavallabhaḥ | [RājNigh, Śālm. 15.2]
rohitakau kaṭusnigdhau kaṣāyau ca suśītalau | [RājNigh, Śālm. 16.1]
krimidoṣavraṇaplīharaktanetrāmayāpahau | [RājNigh, Śālm. 16.2]
ekavīro mahāvīraḥ sakṛdvīraḥ suvīrakaḥ | [RājNigh, Śālm. 17.1]
ekādivīraparyāyair vīraś ceti ṣaḍāhvayaḥ | [RājNigh, Śālm. 17.2]
ekavīro bhavec coṣṇaḥ kaṭukas todavātanut | [RājNigh, Śālm. 18.1]
gṛdhrasīkaṭipṛṣṭhādiśūlapakṣābhighātanut | [RājNigh, Śālm. 18.2]
atha bhavati pāribhadro mandāraḥ pārijātako nimbataruḥ | [RājNigh, Śālm. 19.1]
raktakusumaḥ krimighno bahupuṣpo raktakesaro vasavaḥ | [RājNigh, Śālm. 19.2]
pāribhadraḥ kaṭūṣṇaḥ syāt kaphavātanikṛntanaḥ | [RājNigh, Śālm. 20.1]
arocakaharaḥ pathyo dīpanaś cāpi kīrtitaḥ | [RājNigh, Śālm. 20.2]
khadiro bālapattraś ca khādyaḥ pattrī kṣitī kṣamā | [RājNigh, Śālm. 21.1]
suśalyo vakrakaṇṭaś ca yajñāṅgo dantadhāvanaḥ | [RājNigh, Śālm. 21.2]
gāyatrī jihmaśalyaś ca kaṇṭī sāradrumas tathā | [RājNigh, Śālm. 22.1]
kuṣṭhārir bahusāraś ca medhyaḥ saptadaśāhvayaḥ | [RājNigh, Śālm. 22.2]
khadiras tu rase tiktaḥ śītaḥ pittakaphāpahaḥ | [RājNigh, Śālm. 23.1]
pācanaḥ kuṣṭhakāsāsraśophakaṇḍūvraṇāpahaḥ | [RājNigh, Śālm. 23.2]
khadiraḥ śvetasāro 'nyaḥ kārmukaḥ kubjakaṇṭakaḥ | [RājNigh, Śālm. 24.1]
somasāro nemivṛkṣaḥ somavalkaḥ pathidrumaḥ | [RājNigh, Śālm. 24.2]
śvetas tu khadiras tiktaḥ kaṣāyaḥ kaṭur uṣṇakaḥ | [RājNigh, Śālm. 25.1]
kaṇḍūtibhūtakuṣṭhaghnaḥ kaphavātavraṇāpahaḥ | [RājNigh, Śālm. 25.2]
sa rakto raktasāraś ca susāras tāmrakaṇṭakaḥ | [RājNigh, Śālm. 26.1]
sa prokto bahuśalyaś ca yājñikaḥ kuṣṭhatodanaḥ | [RājNigh, Śālm. 26.2]
yūpadrumo 'srakhadiro 'paruś ca daśadhā smṛtaḥ | [RājNigh, Śālm. 26.3]
kaṭūṣṇo raktakhadiraḥ kaṣāyo gurutiktakaḥ | [RājNigh, Śālm. 27.1]
āmavātāsravātaghno vraṇabhūtajvarāpahaḥ | [RājNigh, Śālm. 27.2]
viṭkhadiraḥ kāmbhojī kālaskandhaś ca goraṭo marujaḥ | [RājNigh, Śālm. 28.1]
pattratarur bahusāraḥ saṃsāraḥ khādiro grahair mahāsāraḥ | [RājNigh, Śālm. 28.2]
viṭkhadiraḥ kaṭur uṣṇas tikto raktavraṇotthadoṣaharaḥ | [RājNigh, Śālm. 29.1]
kaṇḍūtiviṣavisarpajvarakuṣṭhonmādabhūtaghnaḥ | [RājNigh, Śālm. 29.2]
ariḥ saṃdānikā dālā jñeyā khadirapattrikā | [RājNigh, Śālm. 30.1]
ariḥ kaṣāyakaṭukā tiktā raktārtipittanut | [RājNigh, Śālm. 30.2]
khādiraḥ khadirodbhūtas tatsāro raṅgadaḥ smṛtaḥ | [RājNigh, Śālm. 31.1]
jñeyaḥ khadirasāraś ca tathā raṅgaḥ ṣaḍāhvayaḥ | [RājNigh, Śālm. 31.2]
kaṭukaḥ khādiraḥ sāras tiktoṣṇaḥ kaphavātahṛt | [RājNigh, Śālm. 32.1]
vraṇakaṇṭhāmayaghnaś ca rucikṛd dīpanaḥ paraḥ | [RājNigh, Śālm. 32.2]
śamī śāntā tuṅgā kacaripuphalā keśamathanī śiveśā naur lakṣmīs tapanatanunaṣṭā śubhakarī | [RājNigh, Śālm. 33.1]
havirgandhā medhyā duritaśamanī śaṅkuphalikā subhadrā maṅgalyā surabhir atha pāpaśamanī | [RājNigh, Śālm. 33.2]
bhadrātha śaṃkarī jñeyā keśahantrī śivāphalā | [RājNigh, Śālm. 34.1]
supattrā sukhadā caiva pañcaviṃśābhidhā matā | [RājNigh, Śālm. 34.2]
śamī rūkṣā kaṣāyā ca raktapittātisārajit | [RājNigh, Śālm. 35.1]
tatphalaṃ tu guru svādu tiktoṣṇaṃ keśanāśanam | [RājNigh, Śālm. 35.2]
dvitīyā tu śamī śāntā śubhā bhadrāparājitā | [RājNigh, Śālm. 36.1]
jayā ca vijayā caiva pūrvoktaguṇasaṃyutā | [RājNigh, Śālm. 36.2]
barburo yugalākṣaś ca kaṇṭālus tīkṣṇakaṇṭakaḥ | [RājNigh, Śālm. 37.1]
gośṛṅgaḥ paṅktibījaś ca dīrghakaṇṭaḥ kaphāntakaḥ | [RājNigh, Śālm. 37.2]
dṛḍhabījaḥ śvāsabhakṣyo jñeyaś ceti daśāhvayaḥ | [RājNigh, Śālm. 37.3]
barburas tu kaṣāyoṣṇaḥ kaphakāsāmayāpahaḥ | [RājNigh, Śālm. 38.1]
āmaraktātisāraghnaḥ pittadāhārtināśanaḥ | [RājNigh, Śālm. 38.2]
jālabarburakas tv anyaś chattrākaḥ sthūlakaṇṭakaḥ | [RājNigh, Śālm. 39.1]
sūkṣmaśākhas tanucchāyo randhrakaṇṭaḥ ṣaḍāhvayaḥ | [RājNigh, Śālm. 39.2]
jālabarburako rūkṣo vātāmayavināśakṛt | [RājNigh, Śālm. 40.1]
pittakṛc ca kaṣāyoṣṇaḥ kaphahṛd dāhakārakaḥ | [RājNigh, Śālm. 40.2]
irimedo 'rimedaś ca godhāskandho 'rimedakaḥ | [RājNigh, Śālm. 41.1]
ahimedo 'himāraś ca śitamedo 'himedakaḥ | [RājNigh, Śālm. 41.2]
arimedaḥ kaṣāyoṣṇas tikto bhūtavināśakaḥ | [RājNigh, Śālm. 42.1]
śophātisārakāsaghno viṣavīsarpanāśanaḥ | [RājNigh, Śālm. 42.2]
pakvāṇḍaḥ pañcakṛt pañcavardhanaḥ pañcarakṣakaḥ | [RājNigh, Śālm. 43.1]
dṛṣṭyañjanavidhau śastaḥ kaṭuḥ jīrṇajvarāpahaḥ | [RājNigh, Śālm. 43.2]
iṅgudī hiṅgupattraś ca viṣakaṇṭo 'nilāntakaḥ | [RājNigh, Śālm. 44.1]
gauras tūktaḥ supattraś ca śūlāris tāpasadrumaḥ | [RājNigh, Śālm. 44.2]
tīkṣṇakaṇṭas tailaphalaḥ pūtigandho vigandhakaḥ | [RājNigh, Śālm. 45.1]
jñeyaḥ kroṣṭuphalaś caiva vahnīndugaṇitāhvayaḥ | [RājNigh, Śālm. 45.2]
iṅgudī madagandhiḥ syāt kaṭūṣṇā phenilā laghuḥ | [RājNigh, Śālm. 46.1]
rasāyanī hanti jantuvātāmayakaphavraṇān | [RājNigh, Śālm. 46.2]
niṣpattrakaḥ karīraś ca karīragranthilas tathā | [RājNigh, Śālm. 47.1]
kṛkaro gūḍhapattraś ca karakas tīkṣṇakaṇṭakaḥ | [RājNigh, Śālm. 47.2]
karīram ādhmānakaraṃ kaṣāyaṃ kaṭūṣṇam etat kaphakāri bhūri | [RājNigh, Śālm. 48.1]
śvāsānilārocakasarvaśūlavicchardikharjūvraṇadoṣahāri | [RājNigh, Śālm. 48.2]
snuhī sudhā mahāvṛkṣaḥ kṣīrī nistriṃśapattrikā | [RājNigh, Śālm. 49.1]
śākhākaṇṭaś ca guṇḍākhyaḥ sehuṇḍo vajrakaṇṭakaḥ | [RājNigh, Śālm. 49.2]
bahuśākho vajravṛkṣo vātāriḥ kṣīrakāṇḍakaḥ | [RājNigh, Śālm. 50.1]
bhadro vyāghranakhaś caiva netrārir daṇḍavṛkṣakaḥ | [RājNigh, Śālm. 50.2]
samantadugdho gaṇḍīro jñeyaḥ snuk ceti viṃśatiḥ | [RājNigh, Śālm. 50.3]
snuhī coṣṇā pittadāhakuṣṭhavātapramehanut | [RājNigh, Śālm. 51.1]
kṣīraṃ vātaviṣādhmānagulmodaraharaṃ param | [RājNigh, Śālm. 51.2]
snuhī cānyā tridhārā syāt tisro dhārās tu yatra sā | [RājNigh, Śālm. 52.1]
pūrvoktaguṇavaty eṣā viśeṣād rasasiddhidā | [RājNigh, Śālm. 52.2]
kanthārī katharī kanthā durdharṣā tīkṣṇakaṇṭakā | [RājNigh, Śālm. 53.1]
tīkṣṇagandhā krūragandhā duṣpraveśāṣṭakābhidhā | [RājNigh, Śālm. 53.2]
kanthārī kaṭutiktoṣṇā kaphavātanikṛntanī | [RājNigh, Śālm. 54.1]
śophaghnī dīpanī rucyā raktagranthirujāpahā | [RājNigh, Śālm. 54.2]
śvetairaṇḍaḥ sitairaṇḍaś citro gandharvahastakaḥ | [RājNigh, Śālm. 55.1]
āmaṇḍas taruṇaḥ śuklo vātārir dīrghadaṇḍakaḥ | [RājNigh, Śālm. 55.2]
pañcāṅgulo vardhamāno ruvuko dvādaśāhvayaḥ | [RājNigh, Śālm. 55.3]
raktairaṇḍo 'paro vyāghro hastikarṇo ruvus tathā | [RājNigh, Śālm. 56.1]
uruvuko nāgakarṇaś cañcur uttānapattrakaḥ | [RājNigh, Śālm. 56.2]
karaparṇo yācanakaḥ snigdho vyāghradalas tathā | [RājNigh, Śālm. 57.1]
tatkaraś citrabījaś ca hrasvairaṇḍas tripañcadhā | [RājNigh, Śālm. 57.2]
śvetairaṇḍaḥ sakaṭukarasas tikta uṣṇaḥ kaphārtidhvaṃsaṃ dhatte jvaraharamarutkāsahārī rasārhaḥ | [RājNigh, Śālm. 58.1]
raktairaṇḍaḥ śvayathupacanaḥ vāntiraktārtipāṇḍubhrāntiśvāsajvarakaphaharo 'rocakaghno laghuś ca | [RājNigh, Śālm. 58.2]
sthūlairaṇḍo mahairaṇḍo mahāpañcāṅgulādikaḥ | [RājNigh, Śālm. 59.1]
sthūlairaṇḍo guṇāḍhyaḥ syād rasavīryavipaktiṣu | [RājNigh, Śālm. 59.2]
ghoṇṭā badarikā ghoṭī golikā śatrukaṇṭakaḥ | [RājNigh, Śālm. 60.1]
karkaṭī ca turaṃgī ca turagāhvāṣṭadhā smṛtā | [RājNigh, Śālm. 60.2]
ghoṭikā kaṭukoṣṇā ca madhurā vātanāśanī | [RājNigh, Śālm. 61.1]
vraṇakaṇḍūtikuṣṭhāsṛgdoṣaśvayathuhāriṇī | [RājNigh, Śālm. 61.2]
latākarañjo duḥsparśo vīrāsyo vajravīrakaḥ | [RājNigh, Śālm. 62.1]
dhanadākṣaḥ kaṇṭaphalaḥ kuberākṣaś ca saptadhā | [RājNigh, Śālm. 62.2]
latākarañjapattraṃ tu kaṭūṣṇaṃ kaphavātanut | [RājNigh, Śālm. 63.1]
tadbījaṃ dīpanaṃ pathyaṃ śūlagulmavyathāpaham | [RājNigh, Śālm. 63.2]
kārī tu kārikā kāryā girijā kaṭupattrikā | [RājNigh, Śālm. 64.1]
tatraikā kaṇṭakārī syād anyā tv ākarṣakārikā | [RājNigh, Śālm. 64.2]
kārī kaṣāyamadhurā dvividhā pittanāśanī | [RājNigh, Śālm. 65.1]
dīpanī grāhiṇī rucyā kaṇṭhaśodhakarī guruḥ | [RājNigh, Śālm. 65.2]
madanaḥ śalyakaiḍaryaḥ piṇḍī dhārāphalas tathā | [RājNigh, Śālm. 66.1]
taraṭaḥ karahāṭaś ca rāhuḥ piṇḍātakaḥ smṛtaḥ | [RājNigh, Śālm. 66.2]
kaṇṭālo viṣamuṣṭiś ca chardano viṣapuṣpakaḥ | [RājNigh, Śālm. 67.1]
ghaṇṭālo mādano harṣo ghaṇṭākhyo vastirodhanaḥ | [RājNigh, Śālm. 67.2]
granthiphalo golaphalo madanāhvaś ca viṃśatiḥ | [RājNigh, Śālm. 67.3]
madanaḥ kaṭutiktoṣṇaḥ kaphavātavraṇāpahaḥ | [RājNigh, Śālm. 68.1]
śophadoṣāpahaś caiva vamane ca praśasyate | [RājNigh, Śālm. 68.2]
vārāho 'nyaḥ kṛṣṇavarṇo mahāpiṇḍītako mahān | [RājNigh, Śālm. 69.1]
snigdhapiṇḍītakaś cānyaḥ sthūlavṛkṣaphalas tathā | [RājNigh, Śālm. 69.2]
anyau ca madanau śreṣṭhau kaṭutiktarasānvitau | [RājNigh, Śālm. 70.1]
chardanau kaphahṛdrogapakvāmāśayaśodhanau | [RājNigh, Śālm. 70.2]
bilvāntaraś cīravṛkṣaḥ kṣudhākuśalasaṃjñakaḥ | [RājNigh, Śālm. 71.1]
dīrghamūlo vīravṛkṣaḥ kṛcchrāriś ca ṣaḍāhvayaḥ | [RājNigh, Śālm. 71.2]
bilvāntaraḥ kaṭūṣṇaś ca kṛcchraghnaḥ saṃdhiśūlanut | [RājNigh, Śālm. 72.1]
vahnidīptikaraḥ pathyo vātāmayavināśanaḥ | [RājNigh, Śālm. 72.2]
taraṭī tāraṭī tīvrā kharburā raktabījakā | [RājNigh, Śālm. 73.1]
taraṭī tiktamadhurā gurur balyā kaphāpahṛt | [RājNigh, Śālm. 73.2]
śrīvallī śivavallī ca kaṇṭavallī ca śītalā | [RājNigh, Śālm. 74.1]
amlā kaṭuphalāśvatthā durārohā ca sāṣṭadhā | [RājNigh, Śālm. 74.2]
śrīvallī kaṭukāmlā ca vātaśophakaphāpahā | [RājNigh, Śālm. 75.1]
tatphalaṃ tailalepaghnam atyamlaṃ rucikṛt param | [RājNigh, Śālm. 75.2]
anyā nikuñjikāmlākhyā kuñjikā kuñjavallarī | [RājNigh, Śālm. 76.1]
nikuñjikā budhair uktā śrīvallīsadṛśī guṇaiḥ | [RājNigh, Śālm. 76.2]
aparvadaṇḍo dīrghaś ca rāmabāṇo nṛpapriyaḥ | [RājNigh, Śālm. 77.1]
rāmakāṇḍo rāmaśaro rāmasyeṣuś ca saptadhā | [RājNigh, Śālm. 77.2]
rāmakāṇḍajamūlaṃ syād īṣad uṣṇaṃ rucipradam | [RājNigh, Śālm. 78.1]
rase cāmlakaṣāyaś ca pittakṛt kaphavātahṛt | [RājNigh, Śālm. 78.2]
yāvanālo 'tha nadījo dṛḍhatvag vārisambhavaḥ | [RājNigh, Śālm. 79.1]
yāvanālanibhaś caiva kharapattraḥ ṣaḍāhvayaḥ | [RājNigh, Śālm. 79.2]
yāvanālaśaramūlam īṣan madhurarucyakam | [RājNigh, Śālm. 80.1]
śītaṃ pittatṛṣāpaghnaṃ paśūnām abalapradam | [RājNigh, Śālm. 80.2]
śaro bāṇa iṣuḥ kāṇḍa utkaṭaḥ sāyakaḥ kṣuraḥ | [RājNigh, Śālm. 81.1]
ikṣuraḥ kṣurikāpattro viśikhaś ca daśābhidhaḥ | [RājNigh, Śālm. 81.2]
sthūlo 'nyaḥ sthūlaśaro mahāśaraḥ sthūlasāyakamukhākhyaḥ | [RājNigh, Śālm. 82.1]
ikṣurakaḥ kṣurapattro bahumūlo dīrghamūlako munibhiḥ | [RājNigh, Śālm. 82.2]
śaradvayaṃ syān madhuraṃ sutiktaṃ koṣṇaṃ kaphabhrāntimadāpahāri | [RājNigh, Śālm. 83.1]
balaṃ ca vīryaṃ ca karoti nityaṃ niṣevitaṃ vātakaraṃ ca kiṃcit | [RājNigh, Śālm. 83.2]
muñjo mauñjītṛṇākhyaḥ syād brahmaṇyas tejanāhvayaḥ | [RājNigh, Śālm. 84.1]
vānīrajo muñjanakaḥ śārī darbhāhvayaś ca saḥ | [RājNigh, Śālm. 84.2]
dūramūlo dṛḍhatṛṇo dṛḍhamūlo bahuprajaḥ | [RājNigh, Śālm. 85.1]
rañjanaḥ śatrubhaṅgaś ca syāc caturdaśasaṃjñakaḥ | [RājNigh, Śālm. 85.2]
muñjas tu madhuraḥ śītaḥ kaphapittajadoṣajit | [RājNigh, Śālm. 86.1]
graharakṣāsu dīkṣāsu pāvano bhūtanāśanaḥ | [RājNigh, Śālm. 86.2]
kāśaḥ kāṇḍekṣur ikṣvāriḥ kākekṣur vāyasekṣukaḥ | [RājNigh, Śālm. 87.1]
ikṣuraś cekṣukāṇḍaś ca śāradaḥ sitapuṣpakaḥ | [RājNigh, Śālm. 87.2]
nādeyo darbhapattraś ca lekhanaḥ kāṇḍakāṇḍakau | [RājNigh, Śālm. 88.1]
kaṇṭhālaṃkārakaś caiva jñeyaḥ pañcadaśāhvayaḥ | [RājNigh, Śālm. 88.2]
kāśaś ca śiśiro gaulyo rucikṛt pittadāhanut | [RājNigh, Śālm. 89.1]
tarpaṇo balakṛd vṛṣya āmaśoṣakṣayāpahaḥ | [RājNigh, Śālm. 89.2]
anyo 'śirī miśir gaṇḍā aśvālo nīrajaḥ śaraḥ | [RājNigh, Śālm. 90.1]
miśir madhuraśītaḥ syāt pittadāhakṣayāpahaḥ | [RājNigh, Śālm. 90.2]
sitadarbho hrasvakumbhaḥ pūto yajñiyapattrakaḥ | [RājNigh, Śālm. 91.1]
vajro brahmapavitraś ca tīkṣṇo yajñasya bhūṣaṇaḥ | [RājNigh, Śālm. 91.2]
sūcīmukhaḥ puṇyatṛṇo vahniḥ pūtatṛṇo dviṣaṭ | [RājNigh, Śālm. 91.3]
darbhamūlaṃ himaṃ rucyaṃ madhuraṃ pittanāśanam | [RājNigh, Śālm. 92.1]
raktajvaratṛṣāśvāsakāmalādoṣaśoṣakṛt | [RājNigh, Śālm. 92.2]
kuśo 'nyaḥ śarapattraś ca haridgarbhaḥ pṛthucchadaḥ | [RājNigh, Śālm. 93.1]
śārī ca rūkṣadarbhaś ca dīrghapattraḥ pavitrakaḥ | [RājNigh, Śālm. 93.2]
darbhau dvau ca guṇe tulyau tathāpi ca sito 'dhikaḥ | [RājNigh, Śālm. 94.1]
yadi śvetakuśābhāvas tv aparaṃ yojayet bhiṣak | [RājNigh, Śālm. 94.2]
balvajā dṛḍhapattrī ca tṛṇekṣus tṛṇabalvajā | [RājNigh, Śālm. 95.1]
mauñjīpattrā dṛḍhatṛṇā pānīyāśvā dṛḍhakṣurā | [RājNigh, Śālm. 95.2]
balvajā madhurā śītā pittadāhatṛṣāpahā | [RājNigh, Śālm. 96.1]
vātaprakopaṇī rucyā kaṇṭhaśuddhikarī parā | [RājNigh, Śālm. 96.2]
kutṛṇaṃ kattṛṇaṃ bhūtir bhūtikaṃ rohiṣaṃ tṛṇam | [RājNigh, Śālm. 97.1]
śyāmakaṃ dhyāmakaṃ pūtir mudgalaṃ davadagdhakam | [RājNigh, Śālm. 97.2]
kutṛṇaṃ daśanāmāḍhyaṃ kaṭutiktakaphāpaham | [RājNigh, Śālm. 98.1]
śastraśalyādidoṣaghnaṃ bālagrahavināśanam | [RājNigh, Śālm. 98.2]
anyad rohiṣakaṃ dīrghaṃ dṛḍhakāṇḍo dṛḍhacchadam | [RājNigh, Śālm. 99.1]
drāghiṣṭhaṃ dīrghanālaś ca tiktasāraś ca kutsitam | [RājNigh, Śālm. 99.2]
dīrgharohiṣakaṃ tiktaṃ kaṭūṣṇaṃ kaphavātajit | [RājNigh, Śālm. 100.1]
bhūtagrahaviṣaghnaś ca vraṇakṣataviropaṇam | [RājNigh, Śālm. 100.2]
nālo naḍo nalaś caiva kukṣirandhro 'tha kīcakaḥ | [RājNigh, Śālm. 101.1]
vaṃśāntaraś ca dhamanaḥ śūnyamadhyo vibhīṣaṇaḥ | [RājNigh, Śālm. 101.2]
chidrānto mṛdupattraś ca randhrapattro mṛducchadaḥ | [RājNigh, Śālm. 102.1]
nālavaṃśaḥ poṭagala ity asyāhvās tripañcadhā | [RājNigh, Śālm. 102.2]
nalaḥ śītakaṣāyaś ca madhuro rucikārakaḥ | [RājNigh, Śālm. 103.1]
raktapittapraśamano dīpano vīryavṛddhidaḥ | [RājNigh, Śālm. 103.2]
anyo mahānalo vanyo devanalo nalottamaḥ | [RājNigh, Śālm. 104.1]
sthūlanālaḥ sthūladaṇḍaḥ suranālaḥ suradrumaḥ | [RājNigh, Śālm. 104.2]
devanālo 'timadhuro vṛṣya īṣat kaṣāyakaḥ | [RājNigh, Śālm. 105.1]
nalaḥ syād adhiko vīrye śasyate rasakarmaṇi | [RājNigh, Śālm. 105.2]
syān nīladūrvā haritā ca śāmbhavī śyāmā ca śāntā śataparvikāmṛtā | [RājNigh, Śālm. 106.1]
pūtā śatagranthir anuṣṇavallikā śivā śiveṣṭāpi ca maṅgalā jayā | [RājNigh, Śālm. 106.2]
subhagā bhūtahantrī ca śatamūlā mahauṣadhī | [RājNigh, Śālm. 107.1]
amṛtā vijayā gaurī śāntā syād ekaviṃśatiḥ | [RājNigh, Śālm. 107.2]
nīladūrvā tu madhurā tiktā śiśirarocanī | [RājNigh, Śālm. 108.1]
raktapittātisāraghnī kaphavātajvarāpahā | [RājNigh, Śālm. 108.2]
syād golomī śvetadūrvā sitākhyā caṇḍā bhadrā bhārgavī durmarā ca | [RājNigh, Śālm. 109.1]
gaurī vighneśānakāntāpy anantā śvetā divyā śvetakāṇḍā pracaṇḍā | [RājNigh, Śālm. 109.2]
sahasravīryā ca sahasrakāṇḍā sahasraparvā suravallabhā ca | [RājNigh, Śālm. 110.1]
śubhā suparvā ca sitacchadā ca svacchā ca kacchāntaruhābdhihastā | [RājNigh, Śālm. 110.2]
śvetadūrvātiśiśirā madhurā vāntipittajit | [RājNigh, Śālm. 111.1]
āmātisārakāsaghnī rucyā dāhatṛṣāpahā | [RājNigh, Śālm. 111.2]
mālādūrvā vallidūrvālidūrvā mālāgranthir granthilā granthidūrvā | [RājNigh, Śālm. 112.1]
mūlagranthir vallarī granthimūlā rohatparvā parvavallī sitākhyā | [RājNigh, Śālm. 112.2]
vallidūrvā sumadhurā tiktā ca śiśirā ca sā | [RājNigh, Śālm. 112.3]
pittadoṣapraśamanī kaphavāntitṛṣāpahā | [RājNigh, Śālm. 112.4]
gaṇḍālī syād gaṇḍadūrvātitīvrā matsyākṣī syād vāruṇī mīnanetrā | [RājNigh, Śālm. 113.1]
śyāmagranthiḥ granthilā granthiparṇī sūcīpattrā śyāmakāṇḍā jalasthā | [RājNigh, Śālm. 113.2]
śakulākṣī kalāyā ca citrā pañcadaśāhvayā | [RājNigh, Śālm. 114.1]
gaṇḍadūrvā tu madhurā vātapittajvarāpahā | [RājNigh, Śālm. 115.1]
śiśirā dvaṃdvadoṣaghnī bhramatṛṣṇāśramāpahā | [RājNigh, Śālm. 115.2]
dūrvāḥ kaṣāyā madhurāś ca śītāḥ pittāttṛṣārocakavāntihantryaḥ | [RājNigh, Śālm. 116.1]
sadāhamūrcchāgrahabhūtaśāntiśleṣmaśramadhvaṃsanatṛptidāś ca | [RājNigh, Śālm. 116.2]
kunduruḥ kanduro ruṇḍī dīrghapattraḥ kharacchadaḥ | [RājNigh, Śālm. 117.1]
rasābhaḥ kṣetrasambhūtaḥ sutṛṣṇo mṛgavallabhaḥ | [RājNigh, Śālm. 117.2]
gaulyaṃ kundurumūlaṃ ca śītaṃ pittātisāranut | [RājNigh, Śālm. 118.1]
praśastaṃ śodhanānāṃ ca balapuṣṭivivardhanam | [RājNigh, Śālm. 118.2]
bhūtṛṇo rohiṇo bhūtir bhūtiko 'tha kuṭumbakaḥ | [RājNigh, Śālm. 119.1]
mālātṛṇaṃ sumālī ca chattro 'tichattrakas tathā | [RājNigh, Śālm. 119.2]
guhyabījaḥ sugandhaś ca gulālaḥ puṃstvavigrahaḥ | [RājNigh, Śālm. 120.1]
badhiraś cātigandhaś ca śṛṅgarohaḥ rasendukaḥ | [RājNigh, Śālm. 120.2]
bhūtṛṇaṃ kaṭutiktaṃ ca vātasaṃtāpanāśanam | [RājNigh, Śālm. 121.1]
hanti bhūtagrahāveśān viṣadoṣāṃś ca dāruṇān | [RājNigh, Śālm. 121.2]
sugandhabhūtṛṇaś cānyaḥ surasaḥ surabhis tathā | [RājNigh, Śālm. 122.1]
gandhatṛṇaḥ sugandhaś ca mukhavāsaḥ ṣaḍāhvayaḥ | [RājNigh, Śālm. 122.2]
gandhatṛṇaṃ sugandhi syād īṣat tiktaṃ rasāyanam | [RājNigh, Śālm. 123.1]
snigdhaṃ madhuraśītaṃ ca kaphapittaśramāpaham | [RājNigh, Śālm. 123.2]
ukhalo bhūripattraś ca sutṛṇaś ca tṛṇottamaḥ | [RājNigh, Śālm. 124.1]
ukhalo balado rucyaḥ paśūnāṃ sarvadā hitaḥ | [RājNigh, Śālm. 124.2]
ikṣudarbhā sudarbhā ca pattrālus tṛṇapattrikā | [RājNigh, Śālm. 125.1]
ikṣudarbhā sumadhurā snigdhā ceṣat kaṣāyakā | [RājNigh, Śālm. 126.1]
kaphapittaharā rucyā laghuḥ saṃtarpaṇī smṛtā | [RājNigh, Śālm. 126.2]
gomūtrikā raktatṛṇā kṣetrajā kṛṣṇabhūmijā | [RājNigh, Śālm. 127.1]
gomūtrikā tu madhurā vṛṣyā godugdhadāyinī | [RājNigh, Śālm. 127.2]
śilpikā śilpinī śītā kṣetrajā ca mṛducchadā | [RājNigh, Śālm. 128.1]
śilpikā madhurā śītā tadbījaṃ balavṛṣyadam | [RājNigh, Śālm. 128.2]
niḥśreṇikā śreṇikā ca nīrasā vanavallarī | [RājNigh, Śālm. 129.1]
niḥśreṇikā nīrasoṣṇā paśūnām abalapradā | [RājNigh, Śālm. 129.2]
garmoṭikā sunīlā ca jaraḍī ca jalāśrayā | [RājNigh, Śālm. 130.1]
jaraḍī madhurā śītā sāraṇī dāhahāriṇī | [RājNigh, Śālm. 131.1]
raktadoṣaharā rucyā paśūnāṃ dugdhadāyinī | [RājNigh, Śālm. 131.2]
majjaraḥ pavanaḥ proktaḥ sutṛṇaḥ snigdhapattrakaḥ | [RājNigh, Śālm. 132.1]
mṛdugranthiś ca madhuro dhenudugdhakaraś ca saḥ | [RājNigh, Śālm. 132.2]
tṛṇāḍhyaṃ parvatatṛṇaṃ pattrāḍhyaṃ ca mṛgapriyam | [RājNigh, Śālm. 133.1]
balapuṣṭikaraṃ rucyaṃ paśūnāṃ sarvadā hitam | [RājNigh, Śālm. 133.2]
vaṃśapattrī vaṃśadalā jīrikā jīrṇapattrikā | [RājNigh, Śālm. 134.1]
vaṃśapattrī sumadhurā śiśirā pittanāśanī | [RājNigh, Śālm. 134.2]
raktadoṣaharā rucyā paśūnāṃ dugdhadāyinī | [RājNigh, Śālm. 134.3]
manthānakas tu harito dṛḍhamūlas tṛṇādhipaḥ | [RājNigh, Śālm. 135.1]
snigdho dhenupriyo dogdhā madhuro bahuvīryakaḥ | [RājNigh, Śālm. 135.2]
pallivāho dīrghatṛṇaḥ supattras tāmravarṇakaḥ | [RājNigh, Śālm. 136.1]
adṛḍhaḥ śākapattrādiḥ paśūnām abalapradaḥ | [RājNigh, Śālm. 136.2]
lavaṇatṛṇaṃ loṇatṛṇaṃ tṛṇāmlaṃ paṭutṛṇakam amlakāṇḍaṃ ca | [RājNigh, Śālm. 137.1]
kaṭutṛṇakaṃ kṣārāmlaṃ kaṣāyastanyam aśvavṛddhikaram | [RājNigh, Śālm. 137.2]
paṇyāndhaḥ kaṅgunīpattraḥ paṇyāndhā paṇadhā ca sā | [RājNigh, Śālm. 138.1]
paṇyāndhā samavīryā syāt tiktā kṣārā ca sāriṇī | [RājNigh, Śālm. 139.1]
tatkālaśastraghātasya vraṇasaṃropaṇī parā | [RājNigh, Śālm. 139.2]
dīrghā madhyā tathā hrasvā paṇyāndhā trividhā smṛtā | [RājNigh, Śālm. 140.1]
rasavīryavipāke ca madhyamā guṇadāyikā | [RājNigh, Śālm. 140.2]
guṇḍas tu kāṇḍaguṇḍaḥ syād dīrghakāṇḍas trikoṇakaḥ | [RājNigh, Śālm. 141.1]
chattraguccho 'sipattraś ca nīlapattras tridhārakaḥ | [RājNigh, Śālm. 141.2]
vṛttaguṇḍo 'paro vṛtto dīrghanālo jalāśrayaḥ | [RājNigh, Śālm. 142.1]
tatra sthūlo laghuś cānyas tridhāyaṃ dvādaśābhidhaḥ | [RājNigh, Śālm. 142.2]
guṇḍās tu madhurāḥ śītāḥ kaphapittātisārahāḥ | [RājNigh, Śālm. 143.1]
dāharaktaharās teṣāṃ madhye sthūlataro 'dhikaḥ | [RājNigh, Śālm. 143.2]
guṇḍakandaḥ kaseruḥ syāt kṣudramustā kaserukā | [RājNigh, Śālm. 144.1]
śūkareṣṭaḥ sugandhiś ca sukando gandhakandakaḥ | [RājNigh, Śālm. 144.2]
kaserukaḥ kaṣāyo 'lpamadhuro 'tikharas tathā | [RājNigh, Śālm. 145.1]
raktapittapraśamanaḥ śīto dāhaśramāpahaḥ | [RājNigh, Śālm. 145.2]
caṇikā dugdhadā gaulyā sunīlā kṣetrajā himā | [RājNigh, Śālm. 146.1]
vṛṣyā balyātimadhurā bījaiḥ paśuhitā tṛṇaiḥ | [RājNigh, Śālm. 146.2]
guṇḍāsinī tu guṇḍā guṇḍālā gucchamūlakā cipiṭā | [RājNigh, Śālm. 147.1]
tṛṇapattrī jalavāsā pṛthulā suviṣṭarā ca navāhvā | [RājNigh, Śālm. 147.2]
guṇḍāsinī kaṭuḥ svāde pittadāhaśramāpahā | [RājNigh, Śālm. 148.1]
tiktoṣṇā śvayathughnī ca vraṇadoṣanibarhaṇī | [RājNigh, Śālm. 148.2]
śūlī tu śūlapattrī syād aśākhā dhūmramūlikā | [RājNigh, Śālm. 149.1]
jalāśrayā mṛdulatā picchilā mahiṣīpriyā | [RājNigh, Śālm. 149.2]
śūlī tu picchilā coṣṇā gurur gaulyā balapradā | [RājNigh, Śālm. 150.1]
pittadāhaharā rucyā dugdhavṛddhipradāyikā | [RājNigh, Śālm. 150.2]
paripellaṃ plavaṃ dhānyaṃ gopuṭaṃ syāt kuṭannaṭam | [RājNigh, Śālm. 151.1]
sitapuṣpaṃ dāsapuraṃ gonardaṃ jīrṇabudhnakam | [RājNigh, Śālm. 151.2]
paripellaṃ kaṭūṣṇaṃ ca kaphamārutanāśanam | [RājNigh, Śālm. 152.1]
vraṇadāhāmaśūlaghnaṃ raktadoṣaharaṃ param | [RājNigh, Śālm. 152.2]
hijjalo 'tha nadīkānto jalajo dīrghapattrakaḥ | [RājNigh, Śālm. 153.1]
nadījo niculo raktaḥ kārmukaḥ kathitaś ca saḥ | [RājNigh, Śālm. 153.2]
hijjalaḥ kaṭur uṣṇaś ca pavitro bhūtanāśanaḥ | [RājNigh, Śālm. 154.1]
vātāmayaharo nānāgrahasaṃcāradoṣajit | [RājNigh, Śālm. 154.2]
śaivālaṃ jalanīlī syāt śaivalaṃ jalajaṃ ca tat | [RājNigh, Śālm. 155.1]
śaivālaṃ śītalaṃ snigdhaṃ saṃtāpavraṇanāśanam | [RājNigh, Śālm. 155.2]
itthaṃ nānākaṇṭakiviṭapiprastāvavyākhyātairaṇḍādikatṛṇavistārāḍhyam | [RājNigh, Śālm. 156.1]
vargaṃ vidvān vaidyakaviṣayaprāvīṇyajñeyaṃ paṇyāraṇyakaguṇam īyād vaidyaḥ | [RājNigh, Śālm. 156.2]
durvārāṃ vikṛtiṃ svasevanavidāṃ bhindanti ye bhūyasā durvāhāś ca haṭhena kaṇṭakitayā sūkṣmāś ca ye kecana | [RājNigh, Śālm. 157.1]
teṣām eṣa mahāgamāntarabhuvām āraṇyakānāṃ kila krūrātaṅkabhayārtanirvṛtikaro vargaḥ satāṃ saṃmataḥ | [RājNigh, Śālm. 157.2]
dvijānāṃ yo rājā jayati racayann oṣadhigaṇaṃ pratīto 'yaṃ nṝṇām amṛtakaratāṃ dhārayati ca | [RājNigh, Śālm. 158.1]
amuṣyāyaṃ vargo nṛharikṛtinaḥ kāṅkṣati kṛtau sthitiṃ śālmalyādir vasubhir abhidhāśekharamaṇau | [RājNigh, Śālm. 158.2]
{RājNigh, Prabh}
prabhadraḥ pañcadhā proktaḥ kāśmaryo laghupūrvakaḥ | [RājNigh, Prabh 1.1]
dvir agnimanthaḥ śyonākadvitayaṃ cājaśṛṅgikā | [RājNigh, Prabh 1.2]
kāśmaryāśmantakaś cātha karṇikāradvayaṃ tathā | [RājNigh, Prabh 2.1]
vṛścikālī ca kuṭajas tadbījaṃ ca śirīṣakaḥ | [RājNigh, Prabh 2.2]
karañjaḥ ṣaḍvidho 'ṅkolo nīlaḥ sarjāśvakarṇakau | [RājNigh, Prabh 3.1]
tālaḥ śrītālahintālamāḍās tūlas tamālakaḥ | [RājNigh, Prabh 3.2]
caturvidhaḥ kadambo 'tha vānīraḥ kumbhivetasaḥ | [RājNigh, Prabh 4.1]
dhavaś ca dhanvano bhūrjas tiniśaś ca tato 'rjunaḥ | [RājNigh, Prabh 4.2]
haridrudagdhāśākhoṭāḥ śāko 'tho śiṃśapātrayam | [RājNigh, Prabh 5.1]
asanatrayaṃ ca varuṇaḥ putrajīvaś ca piṇḍikā | [RājNigh, Prabh 5.2]
kāraskaro 'tha kaṭabhyau kṣavako devasarṣapaḥ | [RājNigh, Prabh 6.1]
ḍahur vikaṅkataś ceti svarābdhigaṇitāḥ kramāt | [RājNigh, Prabh 6.2]
atha nigaditaḥ prabhadraḥ picumandaḥ pāribhadrako nimbaḥ | [RājNigh, Prabh 7.1]
kākaphalaḥ kīreṣṭo netāriṣṭaś ca sarvatobhadraḥ | [RājNigh, Prabh 7.2]
dhamano viśīrṇaparṇaḥ pavaneṣṭaḥ pītasārakaḥ śītaḥ | [RājNigh, Prabh 8.1]
varatikto 'riṣṭaphalo jyeṣṭhāmālakaś ca hiṅguniryāsaḥ | [RājNigh, Prabh 8.2]
chardanaś cāgnidhamano jñeyā nāmnāṃ tu viṃśatiḥ | [RājNigh, Prabh 9.1]
prabhadrakaḥ prabhavati śītatiktakaḥ kaphavraṇakṛmivamiśophaśāntaye | [RājNigh, Prabh 10.1]
balāsabhid bahuviṣapittadoṣajid viśeṣato hṛdayavidāhaśāntikṛt | [RājNigh, Prabh 10.2]
mahānimbo madodrekaḥ kārmukaḥ keśamuṣṭikaḥ | [RājNigh, Prabh 11.1]
kākāṇḍo ramyako 'kṣīro mahātikto himadrumaḥ | [RājNigh, Prabh 11.2]
mahānimbas tu śiśiraḥ kaṣāyaḥ kaṭutiktakaḥ | [RājNigh, Prabh 12.1]
asradāhabalāsaghno viṣamajvaranāśanaḥ | [RājNigh, Prabh 12.2]
kaiḍaryo 'nyo mahānimbo rāmaṇo ramaṇas tathā | [RājNigh, Prabh 13.1]
girinimbo mahāriṣṭaḥ śuklaśālaḥ kaphāhvayaḥ | [RājNigh, Prabh 13.2]
kaiḍaryaḥ kaṭukas tiktaḥ kaṣāyaḥ śītalo laghuḥ | [RājNigh, Prabh 14.1]
saṃtāpaśoṣakuṣṭhāsrakṛmibhūtaviṣāpahaḥ | [RājNigh, Prabh 14.2]
bhūnimbo nāryatiktaḥ syāt kairāto rāmasenakaḥ | [RājNigh, Prabh 15.1]
kairātatiktako haimaḥ kāṇḍatiktaḥ kirātakaḥ | [RājNigh, Prabh 15.2]
bhūnimbo vātalas tiktaḥ kaphapittajvarāpahaḥ | [RājNigh, Prabh 16.1]
vraṇasaṃropaṇaḥ pathyaḥ kuṣṭhakaṇḍūtiśophanut | [RājNigh, Prabh 16.2]
nepālanimbo naipālas tṛṇanimbo jvarāntakaḥ | [RājNigh, Prabh 17.1]
nāḍītikto 'rdhatiktaś ca nidrāriḥ saṃnipātahā | [RājNigh, Prabh 17.2]
nepālanimbaḥ śītoṣṇo yogavāhī laghus tathā | [RājNigh, Prabh 18.1]
tikto 'tikaphapittāsraśophatṛṣṇājvarāpahaḥ | [RājNigh, Prabh 18.2]
kaṇḍūlaḥ kṛṣṇagarbhaś ca somavalkapracetasī | [RājNigh, Prabh 19.1]
bhadrāvatī mahākumbhī kaiḍaryo rāmasenakaḥ | [RājNigh, Prabh 19.2]
kumudā cogragandhaś ca bhadrā rañjanakas tathā | [RājNigh, Prabh 20.1]
kumbhī ca laghukāśmaryaḥ śrīparṇī ca tripañcadhā | [RājNigh, Prabh 20.2]
kaṭphalaḥ kaṭur uṣṇaś ca kāsaśvāsajvarāpahaḥ | [RājNigh, Prabh 21.1]
ugradāhaharo rucyo mukharogaśamapradaḥ | [RājNigh, Prabh 21.2]
agnimantho 'gnimathanaḥ tarkārī vaijayantikā | [RājNigh, Prabh 22.1]
vahnimantho 'raṇī ketuḥ śrīparṇī karṇikā jayā | [RājNigh, Prabh 22.2]
nādeyī vijayānantā nadī yāvat trayodaśa | [RājNigh, Prabh 22.3]
tarkārī kaṭur uṣṇā ca tiktānilakaphāpahā | [RājNigh, Prabh 23.1]
śophaśleṣmāgnimāndyārśoviḍbandhādhmānanāśanī | [RājNigh, Prabh 23.2]
kṣudrāgnimanthas tapano vijayā gaṇikārikā | [RājNigh, Prabh 24.1]
araṇir laghumanthaś ca tejovṛkṣas tanutvacā | [RājNigh, Prabh 24.2]
agnimanthadvayaṃ caiva tulyaṃ vīryarasādiṣu | [RājNigh, Prabh 25.1]
tatprayogānusāreṇa yojayet svamanīṣayā | [RājNigh, Prabh 25.2]
śyonākaḥ śukanāsaś ca kaṭvaṅgo 'tha kaṭaṃbharaḥ | [RājNigh, Prabh 26.1]
mayūrajaṅgho 'ralukaḥ priyajīvaḥ kuṭannaṭaḥ | [RājNigh, Prabh 26.2]
śyonākaḥ pṛthuśimbo 'nyo bhallako dīrghavṛntakaḥ | [RājNigh, Prabh 27.1]
potavṛkṣaś ca ṭeṇṭūko bhūtasāro munidrumaḥ | [RājNigh, Prabh 27.2]
niḥsāraḥ phalguvṛntākaḥ pūtipattro vasantakaḥ | [RājNigh, Prabh 28.1]
maṇḍūkaparṇaḥ pītāṅgo jambūkaḥ pītapādakaḥ | [RājNigh, Prabh 28.2]
vātāriḥ pītakaḥ śoṇaḥ kuṭanaś ca virecanaḥ | [RājNigh, Prabh 29.1]
bhramareṣṭo barhijaṅgho netranetramitābhidhaḥ | [RājNigh, Prabh 29.2]
śyonākayugalaṃ tiktaṃ śītalaṃ ca tridoṣajit | [RājNigh, Prabh 30.1]
pittaśleṣmātisāraghnaṃ saṃnipātajvarāpaham | [RājNigh, Prabh 30.2]
ṭeṇṭuphalaṃ kaṭūṣṇaṃ ca kaphavātaharaṃ laghu | [RājNigh, Prabh 31.1]
dīpanaṃ pācanaṃ hṛdyaṃ rucikṛl lavaṇāmlakam | [RājNigh, Prabh 31.2]
ajaśṛṅgī meṣaśṛṅgī vartikā sarpadaṃṣṭrikā | [RājNigh, Prabh 32.1]
cakṣuṣyā tiktadugdhā ca putraśreṇī viṣāṇikā | [RājNigh, Prabh 32.2]
ajaśṛṅgī kaṭus tiktā kaphārśaḥśūlaśophajit | [RājNigh, Prabh 33.1]
cakṣuṣyā śvāsahṛdrogaviṣakāsātikuṣṭhajit | [RājNigh, Prabh 33.2]
ajaśṛṅgīphalaṃ tiktaṃ kaṭūṣṇaṃ kaphavātajit | [RājNigh, Prabh 34.1]
jaṭharānalakṛt hṛdyaṃ ruciraṃ lavaṇāmlakam | [RājNigh, Prabh 34.2]
syāt kāśmaryaḥ kāśmarī kṛṣṇavṛntā hīrā bhadrā sarvatobhadrikā ca | [RājNigh, Prabh 35.1]
śrīparṇī syāt sindhuparṇī subhadrā kambhārī sā kaṭphalā bhadraparṇī | [RājNigh, Prabh 35.2]
kumudā ca gopabhadrā vidāriṇī kṣīriṇī mahābhadrā | [RājNigh, Prabh 36.1]
madhuparṇī svabhadrā kṛṣṇā śvetā ca rohiṇī gṛṣṭiḥ | [RājNigh, Prabh 36.2]
sthūlatvacā madhumatī suphalā medinī mahākumudā | [RājNigh, Prabh 37.1]
sudṛḍhatvacā ca kathitā vijñeyonatriṃśatir nāmnām | [RājNigh, Prabh 37.2]
kāśmarī kaṭukā tiktā gurūṣṇā kaphaśophanut | [RājNigh, Prabh 38.1]
tridoṣaviṣadāhārtijvaratṛṣṇāsradoṣajit | [RājNigh, Prabh 38.2]
aśmantakaś cendukaś ca kuddālaś cāmlapattrakaḥ | [RājNigh, Prabh 39.1]
ślakṣṇatvak pīlupattraś ca smṛto yamalapattrakaḥ | [RājNigh, Prabh 39.2]
aśmāntakenduśapharī śilāntaś cāmbudaḥ smṛtaḥ | [RājNigh, Prabh 40.1]
pāṣāṇāntaka ity ukto vahnicandramitāhvayaḥ | [RājNigh, Prabh 40.2]
aśmantakaḥ syān madhuraḥ kaṣāyaḥ suśītalaḥ pittaharaḥ pramehajit | [RājNigh, Prabh 41.1]
vidāhatṛṣṇāviṣamajvarāpaho viṣārtivicchardiharaś ca bhūtajit | [RājNigh, Prabh 41.2]
atha bhavati karṇikāro rājataruḥ pragrahaś ca kṛtamālaḥ | [RājNigh, Prabh 42.1]
suphalaś ca parivyādho vyādhiripuḥ paṅktibījako vasusaṃjñaḥ | [RājNigh, Prabh 42.2]
karṇikāro rase tiktaḥ kaṭūṣṇaḥ kaphaśūlahṛt | [RājNigh, Prabh 43.1]
udarakṛmimehaghno vraṇagulmanivāraṇaḥ | [RājNigh, Prabh 43.2]
āragvadho 'nyo manthāno rocanaś caturaṅgulaḥ | [RājNigh, Prabh 44.1]
ārevato dīrghaphalo vyādhighāto nṛpadrumaḥ | [RājNigh, Prabh 44.2]
hemapuṣpo rājataruḥ kaṇḍūghnaś ca jvarāntakaḥ | [RājNigh, Prabh 45.1]
arujaḥ svarṇapuṣpaś ca svarṇadruḥ kuṣṭhasūdanaḥ | [RājNigh, Prabh 45.2]
karṇābharaṇakaḥ prokto mahārājadrumaḥ smṛtaḥ | [RājNigh, Prabh 46.1]
karṇikāro mahādiḥ syāt proktaś caikonaviṃśatiḥ | [RājNigh, Prabh 46.2]
āragvadho 'timadhuraḥ śītaḥ śūlāpahārakaḥ | [RājNigh, Prabh 47.1]
jvarakaṇḍūkuṣṭhamehakaphaviṣṭambhanāśanaḥ | [RājNigh, Prabh 47.2]
vṛścikālī viṣāṇī ca viṣaghnī netrarogahā | [RājNigh, Prabh 48.1]
uṣṭrikāpy aliparṇī ca dakṣiṇāvartakī tathā | [RājNigh, Prabh 48.2]
kalikāpy āgamāvartā devalāṅgulikā tathā | [RājNigh, Prabh 49.1]
karabhā bhūridugdhā ca karkaśā cāmarā ca sā | [RājNigh, Prabh 49.2]
svarṇapuṣpā yugmaphalā tathā kṣīraviṣāṇikā | [RājNigh, Prabh 50.1]
proktā bhāsurapuṣpā ca vasucandrasamāhvayā | [RājNigh, Prabh 50.2]
vṛścikālī kaṭus tiktā soṣṇā hṛdvaktraśuddhikṛt | [RājNigh, Prabh 51.1]
raktapittaharā balyā vibandhārocakāpahā | [RājNigh, Prabh 51.2]
kuṭajaḥ kauṭajaḥ śakro vatsako girimallikā | [RājNigh, Prabh 52.1]
kaliṅgo mallikāpuṣpaḥ prāvṛṣyaḥ śakrapādapaḥ | [RājNigh, Prabh 52.2]
varatikto yavaphalaḥ saṃgrāhī pāṇḍuradrumaḥ | [RājNigh, Prabh 53.1]
prāvṛṣeṇyo mahāgandhaḥ syāt pañcadaśadhābhidhaḥ | [RājNigh, Prabh 53.2]
kuṭajaḥ kaṭutiktoṣṇaḥ kaṣāyaś cātisārajit | [RājNigh, Prabh 54.1]
tatrāsito 'srapittaghnas tvagdoṣārśonikṛntanaḥ | [RājNigh, Prabh 54.2]
indrayavā tu śakrāhvā śakrabījāni vatsakaḥ | [RājNigh, Prabh 55.1]
tathā vatsakabījāni bhadrajā kuṭajāphalam | [RājNigh, Prabh 55.2]
jñeyā bhadrayavā caiva bījāntā kuṭajābhidhā | [RājNigh, Prabh 56.1]
tathā kaliṅgabījāni paryāyair daśadhābhidhā | [RājNigh, Prabh 56.2]
indrayavā kaṭus tiktā śītā kaphavātaraktapittaharā | [RājNigh, Prabh 57.1]
dāhātisāraśamano nānājvaradoṣaśūlamūlaghnī | [RājNigh, Prabh 57.2]
śirīṣaḥ śītapuṣpaś ca bhaṇḍiko mṛdupuṣpakaḥ | [RājNigh, Prabh 58.1]
śukeṣṭo barhipuṣpaś ca viṣahantā supuṣpakaḥ | [RājNigh, Prabh 58.2]
uddānakaḥ śukatarur jñeyo lomaśapuṣpakaḥ | [RājNigh, Prabh 59.1]
kapītanaḥ kaliṅgaś ca śyāmalaḥ śaṅkhinīphalaḥ | [RājNigh, Prabh 59.2]
madhupuṣpas tathā vṛttapuṣpaḥ saptadaśāhvayaḥ | [RājNigh, Prabh 59.3]
śirīṣaḥ kaṭukaḥ śīto viṣavātaharaḥ paraḥ | [RājNigh, Prabh 60.1]
pāmāsṛkkuṣṭhakaṇḍūtitvagdoṣasya vināśanaḥ | [RājNigh, Prabh 60.2]
karañjo naktamālaś ca pūtikaś cirabilvakaḥ | [RājNigh, Prabh 61.1]
pūtiparṇo vṛddhaphalo rocanaś ca prakīryakaḥ | [RājNigh, Prabh 61.2]
karañjaḥ kaṭur uṣṇaś ca cakṣuṣyo vātanāśanaḥ | [RājNigh, Prabh 62.1]
tasya sneho 'tisnigdhaś ca vātaghnaḥ sthiradīptidaḥ | [RājNigh, Prabh 62.2]
anyo ghṛtakarañjaḥ syāt prakīryo ghṛtaparṇakaḥ | [RājNigh, Prabh 63.1]
snigdhapattras tapasvī ca viṣāriś ca virocanaḥ | [RājNigh, Prabh 63.2]
ghṛtakarañjaḥ kaṭūṣṇo vātahṛd vraṇanāśanaḥ | [RājNigh, Prabh 64.1]
sarvatvagdoṣaśamano viṣasparśavināśanaḥ | [RājNigh, Prabh 64.2]
jñeyo mahākarañjo 'nyaḥ ṣaḍgrantho hasticāriṇī | [RājNigh, Prabh 65.1]
udakīryā viṣaghnī ca kākaghnī madahastinī | [RājNigh, Prabh 65.2]
aṅgāravallī śārṅgeṣṭā madhusattāvamāyinī | [RājNigh, Prabh 65.3]
hastirohaṇakaś caiva jñeyo hastikarañjakaḥ | [RājNigh, Prabh 66.1]
sumanāḥ kākabhāṇḍī ca madamattaś ca ṣoḍaśa | [RājNigh, Prabh 66.2]
mahākarañjas tīkṣṇoṣṇaḥ kaṭuko viṣanāśanaḥ | [RājNigh, Prabh 67.1]
kaṇḍūvicarcikākuṣṭhatvagdoṣavraṇanāśanaḥ | [RājNigh, Prabh 67.2]
prakīryo rajanīpuṣpaḥ sumanāḥ pūtikarṇikaḥ | [RājNigh, Prabh 68.1]
pūtikarañjaḥ kaiḍaryaḥ kalimālaś ca saptadhā | [RājNigh, Prabh 68.2]
anyo gucchakarañjaḥ snigdhadalo gucchapucchako nandī | [RājNigh, Prabh 69.1]
gucchī ca mātṛnandī sānando dantadhāvano vasavaḥ | [RājNigh, Prabh 69.2]
karañjaḥ kaṭutiktoṣṇo viṣavātārtikṛntanaḥ | [RājNigh, Prabh 70.1]
kaṇḍūvicarcikākuṣṭhasparśatvagdoṣanāśanaḥ | [RājNigh, Prabh 70.2]
rīṭhākarañjakas tv anyo gucchalo gucchapuṣpakaḥ | [RājNigh, Prabh 71.1]
rīṭhā gucchaphalo 'riṣṭo maṅgalyaḥ kumbhabījakaḥ | [RājNigh, Prabh 71.2]
prakīryaḥ somavalkaś ca phenilo rudrasaṃjñakaḥ | [RājNigh, Prabh 71.3]
rīṭhākarañjas tiktoṣṇaḥ kaṭuḥ snigdhaś ca vātajit | [RājNigh, Prabh 72.1]
kaphaghnaḥ kuṣṭhakaṇḍūtiviṣavisphoṭanāśanaḥ | [RājNigh, Prabh 72.2]
aṅkolaḥ koṭharo recī gūḍhapattro nikocakaḥ | [RājNigh, Prabh 73.1]
guptasnehaḥ pītasāro madano gūḍhamallikā | [RājNigh, Prabh 73.2]
pītas tāmraphalo jñeyo dīrghakālo guṇāḍhyakaḥ | [RājNigh, Prabh 74.1]
kolaḥ kolambakarṇaś ca gandhapuṣpaś ca rocanaḥ | [RājNigh, Prabh 74.2]
vijñānatailagarbhaś ca smṛtisaṃkhyābhidhā smṛtaḥ | [RājNigh, Prabh 74.3]
aṅkolaḥ kaṭukaḥ snigdho viṣalūtādidoṣanut | [RājNigh, Prabh 75.1]
kaphānilaharaḥ sūtaśuddhikṛt recanīyakaḥ | [RājNigh, Prabh 75.2]
nīlas tu nīlavṛkṣo vātāriḥ śophanāśano nakhanāmā | [RājNigh, Prabh 76.1]
nakhavṛkṣaś ca nakhālur nakhapriyo diggajendramitasaṃjñaḥ | [RājNigh, Prabh 76.2]
nīlavṛkṣas tu kaṭukaḥ kaṣāyoṣṇo laghus tathā | [RājNigh, Prabh 77.1]
vātāmayapraśamano nānāśvayathunāśanaḥ | [RājNigh, Prabh 77.2]
sarjaḥ sarjarasaḥ śālaḥ kālakuṭo rajodbhavaḥ | [RājNigh, Prabh 78.1]
vallīvṛkṣaś cīraparṇo rālaḥ kārśyo 'jakarṇakaḥ | [RājNigh, Prabh 78.2]
vastakarṇaḥ kaṣāyī ca lalano gandhavṛkṣakaḥ | [RājNigh, Prabh 79.1]
vaṃśaś ca śālaniryāso divyasāraḥ sureṣṭakaḥ | [RājNigh, Prabh 79.2]
śūro 'gnivallabhaś caiva yakṣadhūpaḥ susiddhakaḥ | [RājNigh, Prabh 79.3]
sarjas tu kaṭutiktoṣṇo himaḥ snigdho 'tisārajit | [RājNigh, Prabh 80.1]
pittāsradoṣakuṣṭhaghnaḥ kaṇḍūvisphoṭavātajit | [RājNigh, Prabh 80.2]
jaraṇadrumo 'śvakarṇas tārkṣyaprasavaś ca śasyasaṃvaraṇaḥ | [RājNigh, Prabh 81.1]
dhanyaś ca dīrghaparṇaḥ kuśikataruḥ kauśikaś cāpi | [RājNigh, Prabh 81.2]
aśvakarṇaḥ kaṭus tiktaḥ snigdhaḥ pittāsranāśanaḥ | [RājNigh, Prabh 82.1]
jvaravisphoṭakaṇḍūghnaḥ śirodoṣārtikṛntanaḥ | [RājNigh, Prabh 82.2]
tālas tāladrumaḥ patrī dīrghaskandho dhvajadrumaḥ | [RājNigh, Prabh 83.1]
tṛṇarājo madhuraso madāḍhyo dīrghapādapaḥ | [RājNigh, Prabh 83.2]
cirāyus tarurājaś ca gajabhakṣyo dṛḍhacchadaḥ | [RājNigh, Prabh 84.1]
dīrghapatro gucchapattro 'py āsavadruś ca ṣoḍaśa | [RājNigh, Prabh 84.2]
tālaś ca madhuraḥ śītapittadāhaśramāpahaḥ | [RājNigh, Prabh 85.1]
saraś ca kaphapittaghno madakṛd dāhaśoṣanut | [RājNigh, Prabh 85.2]
śrītālo madhutālaś ca lakṣmītālo mṛducchadaḥ | [RājNigh, Prabh 86.1]
viśālapattro lekhārho masīlekhyadalas tathā | [RājNigh, Prabh 86.2]
śirālapattrakaś caiva yāmyodbhūto navāhvayaḥ | [RājNigh, Prabh 86.3]
śrītālo madhuro 'tyantam īṣac caiva kaṣāyakaḥ | [RājNigh, Prabh 87.1]
pittajit kaphakārī ca vātam īṣat prakopayet | [RājNigh, Prabh 87.2]
hintālaḥ sthūlatālaś ca valkapattro bṛhaddalaḥ | [RājNigh, Prabh 88.1]
garbhasrāvī latātālo bhīṣaṇo bahukaṇṭakaḥ | [RājNigh, Prabh 88.2]
sthirapattro dvidhālekhyaḥ śirāpattraḥ sthirāṅghripaḥ | [RājNigh, Prabh 89.1]
amlasāro bṛhattālaḥ syāc caturdaśadhābhidhaḥ | [RājNigh, Prabh 89.2]
hintālo madhurāmlaś ca kaphakṛt pittadāhanut | [RājNigh, Prabh 90.1]
śramatṛṣṇāpahārī ca śiśiro vātadoṣanut | [RājNigh, Prabh 90.2]
māḍo māḍadrumo dīrgho dhvajavṛkṣo vitānakaḥ | [RājNigh, Prabh 91.1]
madyadrumo mohakārī madadrur ṛjur aṅkadhā | [RājNigh, Prabh 91.2]
māḍas tu śiśiro rucyaḥ kaṣāyaḥ pittadāhakṛt | [RājNigh, Prabh 92.1]
tṛṣṇāpaho marutkārī śramahṛt śleṣmakārakaḥ | [RājNigh, Prabh 92.2]
tūlaṃ tūdaṃ brahmakāṣṭhaṃ brāhmaṇeṣṭaṃ ca yūpakam | [RājNigh, Prabh 93.1]
brahmadāru supuṣpaṃ ca surūpaṃ nīlavṛntakam | [RājNigh, Prabh 93.2]
kramukaṃ viprakāṣṭhaṃ ca mṛdusāraṃ dvibhūmitam | [RājNigh, Prabh 93.3]
tūlaṃ tu madhurāmlaṃ syāt vātapittaharaṃ saram | [RājNigh, Prabh 94.1]
dāhapraśamanaṃ vṛṣyaṃ kaṣāyaṃ kaphanāśanam | [RājNigh, Prabh 94.2]
tamālo nīlatālaḥ syāt kālaskandhas tamālakaḥ | [RājNigh, Prabh 95.1]
nīladhvajaś ca tāpiñchaḥ kālatālo mahābalaḥ | [RājNigh, Prabh 95.2]
tamālo madhuro balyo vṛṣyaś ca śiśiro guruḥ | [RājNigh, Prabh 96.1]
kaphapittatṛṣādāhaśramabhrāntikaraḥ paraḥ | [RājNigh, Prabh 96.2]
kadambo vṛttapuṣpaś ca surabhir lalanāpriyaḥ | [RājNigh, Prabh 97.1]
kādambaryaḥ sindhupuṣpo madāḍhyaḥ karṇapūrakaḥ | [RājNigh, Prabh 97.2]
kadambas tiktakaṭukaḥ kaṣāyo vātanāśanaḥ | [RājNigh, Prabh 98.1]
śītalaḥ kaphapittārtināśanaḥ śukravardhanaḥ | [RājNigh, Prabh 98.2]
dhārākadambaḥ prāvṛṣyaḥ pulakī bhṛṅgavallabhaḥ | [RājNigh, Prabh 99.1]
meghāgamapriyo nīpaḥ prāvṛṣeṇyaḥ kadambakaḥ | [RājNigh, Prabh 99.2]
dhūlīkadambaḥ kramukaprasūnaḥ parāgapuṣpo balabhadrasaṃjñakaḥ | [RājNigh, Prabh 100.1]
vasantapuṣpo makarandavāso bhṛṅgapriyo reṇukadambako 'ṣṭau | [RājNigh, Prabh 100.2]
bhūmīkadambo bhūnimbo bhūmijo bhṛṅgavallabhaḥ | [RājNigh, Prabh 101.1]
laghupuṣpo vṛttapuṣpo viṣaghno vraṇahārakaḥ | [RājNigh, Prabh 101.2]
trikadambāḥ kaṭur varṇyā viṣaśophaharā himāḥ | [RājNigh, Prabh 102.1]
kaṣāyāḥ pittalās tiktā vīryavṛddhikarāḥ parāḥ | [RājNigh, Prabh 102.2]
vānīro vṛttapuṣpaś ca śākhālo jalavetasaḥ | [RājNigh, Prabh 103.1]
vyādhighātaḥ parivyādho nādeyo jalasambhavaḥ | [RājNigh, Prabh 103.2]
vānīras tiktaśiśiro rakṣoghno vraṇaśodhanaḥ | [RājNigh, Prabh 104.1]
pittāsrakaphadoṣaghnaḥ saṃgrāhī ca kaṣāyakaḥ | [RājNigh, Prabh 104.2]
kumbhī romāluviṭapī romaśaḥ parpaṭadrumaḥ | [RājNigh, Prabh 105.1]
kumbhī kaṭuḥ kaṣāyoṣṇo grāhī vātakaphāpahaḥ | [RājNigh, Prabh 105.2]
vetaso niculo jñeyo vañjulo dīrghapattrakaḥ | [RājNigh, Prabh 106.1]
kalano mañjarīnamraḥ suṣeṇo gandhapuṣpakaḥ | [RājNigh, Prabh 106.2]
vetasaḥ kaṭukaḥ svāduḥ śīto bhūtavināśanaḥ | [RājNigh, Prabh 107.1]
pittaprakopaṇo rucyo vijñeyo dīpanaḥ paraḥ | [RājNigh, Prabh 107.2]
raktapittodbhavaṃ rogaṃ kuṣṭhadoṣaṃ ca nāśayet | [RājNigh, Prabh 107.3]
dhavo dṛḍhatarur gauraḥ kaṣāyo madhuratvacaḥ | [RājNigh, Prabh 108.1]
śuklavṛkṣaḥ pāṇḍutarur dhavalaḥ pāṇḍuro nava | [RājNigh, Prabh 108.2]
dhavaḥ kaṣāyaḥ kaṭukaḥ kaphaghno 'nilanāśanaḥ | [RājNigh, Prabh 109.1]
pittaprakopaṇo rucyo vijñeyo dīpanaḥ paraḥ | [RājNigh, Prabh 109.2]
dhanvano raktakusumo dhanuvṛkṣo mahābalaḥ | [RājNigh, Prabh 110.1]
rujāpahaḥ picchalako rūkṣaḥ svāduphalaś ca saḥ | [RājNigh, Prabh 110.2]
dhanvanaḥ kaṭukoṣṇaś ca kaṣāyaḥ kaphanāśanaḥ | [RājNigh, Prabh 111.1]
dāhaśoṣakaro grāhī kaṇṭhāmayaśamapradaḥ | [RājNigh, Prabh 111.2]
bhūrjo valkadrumo bhurjaḥ sucarmā bhūrjapatrakaḥ | [RājNigh, Prabh 112.1]
citratvag bindupattraś ca rakṣāpattro vicitrakaḥ | [RājNigh, Prabh 112.2]
bhūtaghno mṛdupattraś ca śailendrastho dvibhūmitaḥ | [RājNigh, Prabh 112.3]
bhūrjaḥ kaṭukaṣāyoṣṇo bhūtarakṣākaraḥ paraḥ | [RājNigh, Prabh 113.1]
tridoṣaśamanaḥ pathyo duṣṭakauṭilyanāśanaḥ | [RājNigh, Prabh 113.2]
tiniśaḥ syandanaś cakrī śatāṅgaḥ śakaṭo rathaḥ | [RājNigh, Prabh 114.1]
rathiko bhasmagarbhaś ca meṣī jaladharo daśa | [RājNigh, Prabh 114.2]
tiniśas tu kaṣāyoṣṇaḥ kapharaktātisārajit | [RājNigh, Prabh 115.1]
grāhako dāhajanano vātāmayaharaḥ paraḥ | [RājNigh, Prabh 115.2]
arjunaḥ śambaraḥ pārthaś citrayodhī dhanaṃjayaḥ | [RājNigh, Prabh 116.1]
vairāntakaḥ kirīṭī ca gāṇḍīvī śivamallakaḥ | [RājNigh, Prabh 116.2]
savyasācī nadīsarjaḥ karṇāriḥ kuruvīrakaḥ | [RājNigh, Prabh 117.1]
kaunteya indrasūnuś ca vīradruḥ kṛṣṇasārathiḥ | [RājNigh, Prabh 117.2]
pṛthājaḥ phālguno dhanvī kakubhaś caikaviṃśatiḥ | [RājNigh, Prabh 117.3]
arjunas tu kaṣāyoṣṇaḥ kaphaghno vraṇanāśanaḥ | [RājNigh, Prabh 118.1]
pittaśramatṛṣārtighno mārutāmayakopanaḥ | [RājNigh, Prabh 118.2]
haridruḥ pītadāruḥ syāt pītakāṣṭhaś ca pītakaḥ | [RājNigh, Prabh 119.1]
kadambakaḥ supuṣpaś ca surāhvaḥ pītakadrumaḥ | [RājNigh, Prabh 119.2]
haridruḥ śītalas tikto maṅgalyaḥ pittavāntijit | [RājNigh, Prabh 120.1]
aṅgakāntikaro balyo nānātvagdoṣanāśanaḥ | [RājNigh, Prabh 120.2]
dagdhā dagdharuhā proktā dagdhikā ca sthaleruhā | [RājNigh, Prabh 121.1]
romaśā karkaśadalā bhasmarohā sudagdhikā | [RājNigh, Prabh 121.2]
dagdhā kaṭukaṣāyoṣṇā kaphavātanikṛntanī | [RājNigh, Prabh 122.1]
pittaprakopaṇī caiva jaṭharānaladīpanī | [RājNigh, Prabh 122.2]
śākhoṭaḥ syād bhūtavṛkṣo gavākṣī yūkāvāso bhūrjapattraś ca pītaḥ | [RājNigh, Prabh 123.1]
kauśikyo 'jakṣīranāśaś ca sūktas tiktoṣṇo 'yaṃ pittakṛd vātahārī | [RājNigh, Prabh 123.2]
śākaḥ krakacapattraḥ syāt kharapattro 'tipattrakaḥ | [RājNigh, Prabh 124.1]
mahīsahaḥ śreṣṭakāṣṭhaḥ sthirasāro gṛhadrumaḥ | [RājNigh, Prabh 124.2]
śākas tu sārakaḥ proktaḥ pittadāhaśramāpahaḥ | [RājNigh, Prabh 125.1]
kaphaghnaṃ madhuraṃ rucyaṃ kaṣāyaṃ śākavalkalam | [RājNigh, Prabh 125.2]
śiṃśapā tu mahāśyāmā kṛṣṇasārā ca dhūmrikā | [RājNigh, Prabh 126.1]
tīkṣṇasārā ca dhīrā ca kapilā kṛṣṇaśiṃśapā | [RājNigh, Prabh 126.2]
śyāmādiśiṃśapā tiktā kaṭūṣṇā kaphavātanut | [RājNigh, Prabh 127.1]
naṣṭājīrṇaharā dīpyā śophātīsārahāriṇī | [RājNigh, Prabh 127.2]
śiṃśapānyā śvetapattrā sitāhvādiś ca śiṃśapā | [RājNigh, Prabh 128.1]
śvetādiśiṃśapā tiktā śiśirā pittadāhanut | [RājNigh, Prabh 128.2]
kapilā śiṃśapā cānyā pītā kapilaśiṃśapā | [RājNigh, Prabh 129.1]
sāriṇī kapilākṣī ca bhasmagarbhā kuśiṃśapā | [RājNigh, Prabh 129.2]
kapilā śiṃśapā tiktā śītavīryā śramāpahā | [RājNigh, Prabh 130.1]
vātapittajvaraghnī ca chardihikkāvināśinī | [RājNigh, Prabh 130.2]
śiṃśapātritayaṃ varṇyaṃ himaśophavisarpajit | [RājNigh, Prabh 131.1]
pittadāhapraśamanaṃ balyaṃ rucikaraṃ param | [RājNigh, Prabh 131.2]
asanas tu mahāsarjaḥ saurir bandhūkapuṣpakaḥ | [RājNigh, Prabh 132.1]
priyako bījavṛkṣaś ca nīlakaḥ priyaśālakaḥ | [RājNigh, Prabh 132.2]
asanaḥ kaṭur uṣṇaś ca tikto vātārtidoṣanut | [RājNigh, Prabh 133.1]
sārako galadoṣaghno raktamaṇḍalanāśanaḥ | [RājNigh, Prabh 133.2]
dvitīyo nīlabījaḥ syān nīlapattraḥ sunīlakaḥ | [RājNigh, Prabh 134.1]
nīladrumo nīlasāro nīlaniryāsako rasaiḥ | [RājNigh, Prabh 134.2]
bījavṛkṣau kaṭū śītau kaṣāyau kuṣṭhanāśanau | [RājNigh, Prabh 135.1]
sārakau kaṇḍudadrughnau śreṣṭhas tatrāsitas tayoḥ | [RājNigh, Prabh 135.2]
varuṇaḥ śvetapuṣpaś ca tiktaśākaḥ kumārakaḥ | [RājNigh, Prabh 136.1]
śvetadrumaḥ sādhuvṛkṣaḥ tamālo mārutāpahaḥ | [RājNigh, Prabh 136.2]
varuṇaḥ kaṭur uṣṇaś ca raktadoṣaharaḥ paraḥ | [RājNigh, Prabh 137.1]
śīrṣavātaharaḥ snigdho dīpyo vidradhivātajit | [RājNigh, Prabh 137.2]
putrajīvaḥ pavitraś ca garbhadaḥ sutajīvakaḥ | [RājNigh, Prabh 138.1]
kuṭajīvo 'patyajīvaḥ siddhido 'patyajīvakaḥ | [RājNigh, Prabh 138.2]
putrajīvo himo vṛṣyaḥ śleṣmado garbhajīvadaḥ | [RājNigh, Prabh 139.1]
cakṣuṣyaḥ pittaśamano dāhatṛṣṇānivāraṇaḥ | [RājNigh, Prabh 139.2]
mahāpiṇḍītaruḥ proktaḥ śvetapiṇḍītakaś ca saḥ | [RājNigh, Prabh 140.1]
karahāṭaḥ kṣuraś caiva śastrakośataruḥ saraḥ | [RājNigh, Prabh 140.2]
piṇḍītaruḥ kaṣāyoṣṇas tridoṣaśamano 'pi ca | [RājNigh, Prabh 141.1]
carmarogāpahaś caiva viśeṣād raktadoṣajit | [RājNigh, Prabh 141.2]
kāraskaras tu kimpāko viṣatindur viṣadrumaḥ | [RājNigh, Prabh 142.1]
garadrumo ramyaphalaḥ kupākaḥ kālakūṭakaḥ | [RājNigh, Prabh 142.2]
kāraskaraḥ kaṭūṣṇaś ca tiktaḥ kuṣṭhavināśanaḥ | [RājNigh, Prabh 143.1]
vātāmayāsrakaṇḍūtikaphāmārśovraṇāpahaḥ | [RājNigh, Prabh 143.2]
kaṭabhī nābhikā śauṇḍī pāṭalī kiṇihī tathā | [RājNigh, Prabh 144.1]
madhureṇuḥ kṣudraśāmā kaiḍaryaḥ śyāmalā nava | [RājNigh, Prabh 144.2]
śitādikaṭabhī śvetā kiṇihī girikarṇikā | [RājNigh, Prabh 145.1]
śirīṣapattrā kālindī śatapādī viṣaghnikā | [RājNigh, Prabh 145.2]
mahāśvetā mahāśauṇḍī mahādikaṭabhī tathā | [RājNigh, Prabh 145.3]
kaṭabhī bhavet kaṭūṣṇā gulmaviṣādhmānaśūladoṣaghnī | [RājNigh, Prabh 146.1]
vātakaphājīrṇarujāśamanī śvetā ca tatra guṇayuktā | [RājNigh, Prabh 146.2]
kṣavakaḥ kṣurakas tīkṣṇaḥ krūro bhūtāṅkuśaḥ kṣavaḥ | [RājNigh, Prabh 147.1]
rājodvejanasaṃjñaś ca bhūtadrāvī grahāhvayaḥ | [RājNigh, Prabh 147.2]
bhūtāṅkuśas tīvragandhaḥ kaṣāyoṣṇaḥ kaṭus tathā | [RājNigh, Prabh 148.1]
bhūtagrahādidoṣaghnaḥ kaphavātanikṛntanaḥ | [RājNigh, Prabh 148.2]
devasarṣapakaś cākṣo badaro raktamūlakaḥ | [RājNigh, Prabh 149.1]
surasarṣapakaś caindras tathā sūkṣmadalaḥ smṛtaḥ | [RājNigh, Prabh 149.2]
sarṣapo nirjarādiḥ syāt kurarāṅghrir navābhidhaḥ | [RājNigh, Prabh 149.3]
devasarṣapanāmā tu kaṭūṣṇaḥ kaphanāśanaḥ | [RājNigh, Prabh 150.1]
jantudoṣaharo rucyo vaktrāmayaviśodhanaḥ | [RājNigh, Prabh 150.2]
lakuco likucaḥ śālaḥ kaṣāyī dṛḍhavalkalaḥ | [RājNigh, Prabh 151.1]
ḍahuḥ kārśyaś ca śūraś ca sthūlaskandho navāhvayaḥ | [RājNigh, Prabh 151.2]
lakucaḥ svarase tiktaḥ kaṣāyoṣṇo laghus tathā | [RājNigh, Prabh 152.1]
kaphadoṣaharo dāhī malasaṃgrahadāyakaḥ | [RājNigh, Prabh 152.2]
vikaṅkato vyāghrapādo granthilaḥ svādukaṇṭakaḥ | [RājNigh, Prabh 153.1]
kaṇṭhapādo bahuphalo gopaghoṇṭā sruvadrumaḥ | [RājNigh, Prabh 153.2]
mṛduphalo dantakāṣṭho yajñīyo brahmapādapaḥ | [RājNigh, Prabh 154.1]
piṇḍarohiṇakaḥ pūtaḥ kiṅkiṇī ca tripañcadhā | [RājNigh, Prabh 154.2]
vikaṅkato 'mlamadhuraḥ pāke 'timadhuro laghuḥ | [RājNigh, Prabh 155.1]
dīpanaḥ kāmalāsraghnaḥ pācanaḥ pittanāśanaḥ | [RājNigh, Prabh 155.2]
itthaṃ vanyamahīruhāhvayaguṇābhikhyānamukhyānayā bhaṅgyā bhaṅguritābhidhāntaramahābhogaśriyā bhāsvaram | [RājNigh, Prabh 156.1]
vaidyo vai dyatu vargam enam akhilaṃ vijñāya vaijñānikaḥ prajñālokavijṛmbhaṇena sahasā svairaṃ gadānāṃ gaṇam | [RājNigh, Prabh 156.2]
ye vṛścanti nṛṇāṃ gadān gurutarān ākramya vīryāsinā ye sthitvāpi vane guṇena sarujāṃ svenāvanaṃ tanvate | [RājNigh, Prabh 157.1]
teṣām eṣa mahān asīmamahimā vanyātmanāṃ vāsabhūr vṛkṣāṇāṃ bhaṇito bhiṣagbhir asamo yo vṛkṣavargākhyayā | [RājNigh, Prabh 157.2]
yaḥ kāśmīrakulojjvalāmbujavanīhaṃso 'pi saṃsevyate nityollāsitanīlakaṇṭhamanasaḥ prītyādyabhagnaśriyā | [RājNigh, Prabh 158.1]
tasyāyaṃ navamaḥ kṛtau naraharer vargaḥ prabhadrādiko bhadrātmany abhidhānaśekharaśikhācūḍāmaṇau saṃsthitaḥ | [RājNigh, Prabh 158.2]
{RājNigh, Kar.}
caturdhā karavīro 'tha dhattūratritayaṃ tathā | [RājNigh, Kar. 1.1]
kovidāro 'bdhir arkaḥ syān nameruḥ kiṃśukas tathā | [RājNigh, Kar. 1.2]
punnāgas tilako 'gastyaḥ pāṭalyau ca dvidhā smṛte | [RājNigh, Kar. 2.1]
aśokaś campako dhanvī ketakī dvividhā tathā | [RājNigh, Kar. 2.2]
sindūrī ca tathā jātī mudgaraḥ śatapattrikā | [RājNigh, Kar. 3.1]
mallikā ca caturdhā syād vāsantī navamallikā | [RājNigh, Kar. 3.2]
atimukto dvidhā yūthī kubjako mucakundakaḥ | [RājNigh, Kar. 4.1]
karuṇī mādhavī cātha gaṇikārī ca kundakaḥ | [RājNigh, Kar. 4.2]
bakakevikabandhūkās trisandhiś ca japā tathā | [RājNigh, Kar. 5.1]
proktā bhramaramārī ca taruṇy amlānakas tathā | [RājNigh, Kar. 5.2]
kiṅkirāto 'tha bālākhyo jhiṇṭikā coṣṭrakāṇḍikā | [RājNigh, Kar. 6.1]
tagaraṃ damanadvandvaṃ tulasī maruvo dvidhā | [RājNigh, Kar. 6.2]
arjakaś ca caturgaṅgā pattrī pācī ca bālakaḥ | [RājNigh, Kar. 7.1]
barbaro mañcikāpattraḥ proktā cārāmaśītalā | [RājNigh, Kar. 7.2]
atha kamalapuṇḍarīkāhvayakokanadāni padminī caiva | [RājNigh, Kar. 8.1]
padmākṣaṃ ca mṛṇālaṃ tatkandaḥ kesaraś ca tathā | [RājNigh, Kar. 8.2]
utpalakumudakuvalayam utpalinī cāṅkavasumityā | [RājNigh, Kar. 9.1]
uttaṃsanāmni varge dravyāṇy atropadiśyante | [RājNigh, Kar. 9.2]
karavīro mahāvīro hayamāro 'śvamārakaḥ | [RājNigh, Kar. 10.1]
hayaghnaḥ pratihāsaś ca śatakundo 'śvarodhakaḥ | [RājNigh, Kar. 10.2]
hayārir vīrakaḥ kundaḥ śakundaḥ śvetapuṣpakaḥ | [RājNigh, Kar. 11.1]
aśvāntakas tathāśvaghno nakharāhvo 'śvanāśakaḥ | [RājNigh, Kar. 11.2]
sthalādikumudaḥ prokto divyapuṣpo harapriyaḥ | [RājNigh, Kar. 12.1]
gaurīpuṣpaḥ siddhapuṣpo dvikarāhvaḥ prakīrtitaḥ | [RājNigh, Kar. 12.2]
karavīraḥ kaṭus tīkṣṇaḥ kuṣṭhakaṇḍūtināśanaḥ | [RājNigh, Kar. 13.1]
vraṇārtiviṣavisphoṭaśamano 'śvamatipradaḥ | [RājNigh, Kar. 13.2]
raktakaravīrako 'nyo raktaprasavo gaṇeśakusumaś ca | [RājNigh, Kar. 14.1]
caṇḍīkusumaḥ krūro bhūtadrāvī ravipriyo munibhiḥ | [RājNigh, Kar. 14.2]
raktas tu karavīraḥ syāt kaṭustīkṣṇo viśodhakaḥ | [RājNigh, Kar. 15.1]
tvagdoṣavraṇakaṇḍūtikuṣṭhahārī viṣāpahaḥ | [RājNigh, Kar. 15.2]
pītakaravīrako 'nyaḥ pītaprasavaḥ sugandhikusumaś ca | [RājNigh, Kar. 16.1]
kṛṣṇas tu kṛṣṇakusumaś caturvidho 'yaṃ guṇe tulyaḥ | [RājNigh, Kar. 16.2]
dhattūraḥ kitavo dhūrta unmattaḥ kanakāhvayaḥ | [RājNigh, Kar. 17.1]
śaṭho mātulakaḥ śyāmo madanaḥ śivaśekharaḥ | [RājNigh, Kar. 17.2]
kharjūghnaḥ kāhalāpuṣpaḥ khalaḥ kaṇṭaphalas tathā | [RājNigh, Kar. 18.1]
mohanaḥ kalabhonmattaḥ śaivaḥ saptadaśāhvayaḥ | [RājNigh, Kar. 18.2]
dhattūraḥ kaṭur uṣṇaś ca kāntikārī vraṇārtinut | [RājNigh, Kar. 19.1]
tvagdoṣakharjūkaṇḍūtijvarahārī bhramapradaḥ | [RājNigh, Kar. 19.2]
kṛṣṇadhattūrakaḥ siddhaḥ kanakaḥ sacivaḥ śivaḥ | [RājNigh, Kar. 20.1]
kṛṣṇapuṣpo viṣārātiḥ krūradhūrtaś ca kīrtitaḥ | [RājNigh, Kar. 20.2]
rājadhattūrakaś cānyo rājadhūrto mahāśaṭhaḥ | [RājNigh, Kar. 21.1]
nistraiṇipuṣpako bhrānto rājasvarṇaḥ ṣaḍāhvayaḥ | [RājNigh, Kar. 21.2]
sitanīlakṛṣṇalohitapītaprasavāś ca santi dhattūrāḥ | [RājNigh, Kar. 22.1]
sāmānyaguṇopetās teṣu guṇāḍhyas tu kṛṣṇakusumaḥ syāt | [RājNigh, Kar. 22.2]
kovidāraḥ kāñcanāraḥ kuddālaḥ kanakārakaḥ | [RājNigh, Kar. 23.1]
kāntapuṣpaś ca karakaḥ kāntāro yamalacchadaḥ | [RājNigh, Kar. 23.2]
pītapuṣpaḥ suvarṇāro girijaḥ kāñcanārakaḥ | [RājNigh, Kar. 24.1]
yugmapatro mahāpuṣpaḥ syāc caturdaśadhābhidhaḥ | [RājNigh, Kar. 24.2]
kovidāraḥ kaṣāyaḥ syāt saṃgrāhī vraṇaropaṇaḥ | [RājNigh, Kar. 25.1]
dīpanaḥ kaphavātaghno mūtrakṛcchranibarhaṇaḥ | [RājNigh, Kar. 25.2]
arkaḥ kṣīradalaḥ pucchī pratāpaḥ kṣīrakāṇḍakaḥ | [RājNigh, Kar. 26.1]
vikṣīro bhāskaraḥ kṣīrī kharjūghnaḥ śivapuṣpakaḥ | [RājNigh, Kar. 26.2]
bhañjanaḥ kṣīraparṇī syāt savitā ca vikīraṇaḥ | [RājNigh, Kar. 27.1]
sūryāhvaś ca sadāpuṣpo ravir āsphoṭakas tathā | [RājNigh, Kar. 27.2]
tūlaphalaḥ śukaphalo viṃśatiś ca samāhvayaḥ | [RājNigh, Kar. 27.3]
arkas tu kaṭur uṣṇaś ca vātajid dīpanīyakaḥ | [RājNigh, Kar. 28.1]
śophavraṇaharaḥ kaṇḍūkuṣṭhakrimivināśanaḥ | [RājNigh, Kar. 28.2]
śuklārkas tapanaḥ śvetaḥ pratāpaś ca sitārkakaḥ | [RājNigh, Kar. 29.1]
supuṣpaḥ śaṅkarādiḥ syād atyarko vṛttamallikā | [RājNigh, Kar. 29.2]
śvetārkaḥ kaṭutiktoṣṇo malaśodhanakārakaḥ | [RājNigh, Kar. 30.1]
mūtrakṛcchrāsraśophārtivraṇadoṣavināśanaḥ | [RājNigh, Kar. 30.2]
rājārko vasuko 'larko mandāro gaṇarūpakaḥ | [RājNigh, Kar. 31.1]
kāṣṭhīlaś ca sadāpuṣpo jñeyo 'tra saptasaṃmitaḥ | [RājNigh, Kar. 31.2]
rājārkaḥ kaṭutiktoṣṇaḥ kaphamedoviṣāpahaḥ | [RājNigh, Kar. 32.1]
vātakuṣṭhavraṇān hanti śophakaṇḍūvisarpanut | [RājNigh, Kar. 32.2]
śvetamandārakas tv anyaḥ pṛthvī kuravakaḥ smṛtaḥ | [RājNigh, Kar. 33.1]
dīrghapuṣpaḥ sitālarko dīrghātyarkaḥ rasāhvayaḥ | [RājNigh, Kar. 33.2]
śvetamandārako 'tyuṣṇas tikto malaviśodhanaḥ | [RājNigh, Kar. 34.1]
mūtrakṛcchravraṇān hanti krimīn atyantadāruṇān | [RājNigh, Kar. 34.2]
nameruḥ surapuṃnāgaḥ sureṣṭaḥ suraparṇikā | [RājNigh, Kar. 35.1]
suratuṅgaś ca pañcāhvaḥ punnāgaguṇasaṃyutaḥ | [RājNigh, Kar. 35.2]
palāśaḥ kiṃśukaḥ parṇo vātapotho 'tha yājñikaḥ | [RājNigh, Kar. 36.1]
triparṇo vakrapuṣpaś ca pūtadrur brahmavṛkṣakaḥ | [RājNigh, Kar. 36.2]
brahmopanetā kāṣṭhadruḥ paryāyaikādaśa smṛtāḥ | [RājNigh, Kar. 36.3]
palāśas tu kaṣāyoṣṇaḥ krimidoṣavināśanaḥ | [RājNigh, Kar. 37.1]
tadbījaṃ pāmakaṇḍūtidadrutvagdoṣanāśakṛt | [RājNigh, Kar. 37.2]
tasya puṣpaṃ ca soṣṇaṃ ca kaṇḍūkuṣṭhārttināśanam | [RājNigh, Kar. 38.1]
raktaḥ pītaḥ sito nīlaḥ kusumais tu vibhajyate | [RājNigh, Kar. 38.2]
kiṃśukair guṇasāmye 'pi sito vijñānadaḥ smṛtaḥ | [RājNigh, Kar. 39.1]
punnāgaḥ puruṣas tuṅgaḥ puṃnāmā pāṭalaḥ pumān | [RājNigh, Kar. 40.1]
raktapuṣpo raktareṇur aruṇo 'yaṃ navāhvayaḥ | [RājNigh, Kar. 40.2]
punnāgo madhuraḥ śītaḥ sugandhiḥ pittanāśakṛt | [RājNigh, Kar. 41.1]
bhūtavidrāvaṇaś caiva devatānāṃ prasādanaḥ | [RājNigh, Kar. 41.2]
tilako viśeṣakaḥ syān mukhamaṇḍanakaś ca puṇḍrakaḥ puṇḍraḥ | [RājNigh, Kar. 42.1]
sthirapuṣpaḥ chinnaruho dagdharuho recakaś ca mṛtajīvī | [RājNigh, Kar. 42.2]
taruṇīkaṭākṣakāmo vāsantaḥ sundaro 'bhīṣṭaḥ | [RājNigh, Kar. 43.1]
bhālavibhūṣaṇasaṃjño vijñeyaḥ pañcadaśanāmā | [RājNigh, Kar. 43.2]
tilako madhuraḥ snigdho vātapittakaphāpahaḥ | [RājNigh, Kar. 44.1]
balapuṣṭikaro hṛdyo laghur medovivardhanaḥ | [RājNigh, Kar. 44.2]
tilakatvak kaṣāyoṣṇā puṃstvaghnī dantadoṣanut | [RājNigh, Kar. 45.1]
krimiśophavraṇān hanti raktadoṣavināśanī | [RājNigh, Kar. 45.2]
agastyaḥ śīghrapuṣpaḥ syāt agastis tu munidrumaḥ | [RājNigh, Kar. 46.1]
vraṇārir dīrghaphalako vakrapuṣpaḥ surapriyaḥ | [RājNigh, Kar. 46.2]
sitapītanīlalohitakusumaviśeṣāc caturvidho 'gastiḥ | [RājNigh, Kar. 47.1]
madhuraśiśirastridoṣaśramakāsavināśanaś ca bhūtaghnaḥ | [RājNigh, Kar. 47.2]
agastyaṃ śiśiraṃ gaulyaṃ tridoṣaghnaṃ śramāpaham | [RājNigh, Kar. 48.1]
balāsakāsavaivarṇyabhūtaghnaṃ ca balāpaham | [RājNigh, Kar. 48.2]
pāṭalī tāmrapuṣpī ca kumbhikā raktapuṣpikā | [RājNigh, Kar. 49.1]
vasantadūtī cāmoghā sthālī ca viṭavallabhā | [RājNigh, Kar. 49.2]
sthiragandhāmbuvāsī ca kālavṛntīndubhūhvayā | [RājNigh, Kar. 49.3]
pāṭalī tu rase tiktā kaṭūṣṇā kaphavātajit | [RājNigh, Kar. 50.1]
śophādhmānavamiśvāsaśamanī sannipātanut | [RājNigh, Kar. 50.2]
sitapāṭalikā cānyā sitakumbhī phaleruhā | [RājNigh, Kar. 51.1]
sitā moghā kuberākṣī sitāhvā kāṣṭhapāṭalā | [RājNigh, Kar. 51.2]
pāṭalī dhavalā proktā jñeyā vasumitāhvayā | [RājNigh, Kar. 51.3]
sitapāṭalikā tiktā gurūṣṇā vātadoṣajit | [RājNigh, Kar. 52.1]
vamihikkākaphaghnī ca śramaśoṣāpahārikā | [RājNigh, Kar. 52.2]
aśokaḥ śokanāśaḥ syād viśoko vañjuladrumaḥ | [RājNigh, Kar. 53.1]
madhupuṣpo 'paśokaś ca kaṅkeliḥ kelikas tathā | [RājNigh, Kar. 53.2]
raktapallavakaś citro vicitraḥ karṇapūrakaḥ | [RājNigh, Kar. 54.1]
subhagaḥ smarādhivāso doṣahārī prapallavaḥ | [RājNigh, Kar. 54.2]
rāgī tarur hemapuṣpo rāmāvāmaṅghrighātakaḥ | [RājNigh, Kar. 55.1]
piṇḍīpuṣpo naṭaś caiva pallavadrur dviviṃśatiḥ | [RājNigh, Kar. 55.2]
aśokaḥ śiśiro hṛdyaḥ pittadāhaśramāpahaḥ | [RājNigh, Kar. 56.1]
gulmaśūlodarādhmānanāśanaḥ krimikārakaḥ | [RājNigh, Kar. 56.2]
campakaḥ svarṇapuṣpaś ca cāmpeyaḥ śītalacchadaḥ | [RājNigh, Kar. 57.1]
subhago bhṛṅgamohī ca śītalo bhramarātithiḥ | [RājNigh, Kar. 57.2]
surabhir dīpapuṣpaś ca sthiragandho 'tigandhakaḥ | [RājNigh, Kar. 58.1]
sthirapuṣpo hemapuṣpaḥ pītapuṣpas tathāparaḥ | [RājNigh, Kar. 58.2]
hemāhvaḥ sukumāras tu vanadīpo 'ṣṭabhūhvayaḥ | [RājNigh, Kar. 58.3]
tatkalikā gandhaphalī bahugandhā gandhamodinī tredhā | [RājNigh, Kar. 59.1]
campakaḥ kaṭukas tiktaḥ śiśiro dāhanāśanaḥ | [RājNigh, Kar. 60.1]
kuṣṭhakaṇḍūvraṇaharo guṇāḍhyo rājacampakaḥ | [RājNigh, Kar. 60.2]
kṣudrādicampakas tv anyaḥ sa jñeyo nāgacampakaḥ | [RājNigh, Kar. 61.1]
phaṇicampakanāgāhvaś campako vanajaḥ śarāḥ | [RājNigh, Kar. 61.2]
vanacampakaḥ kaṭūṣṇo vātakaphadhvaṃsano varṇyaḥ | [RājNigh, Kar. 62.1]
cakṣuṣyo vraṇaropī vahnistambhaṃ karoti yogaguṇāt | [RājNigh, Kar. 62.2]
bakulas tu sīdhugandhaḥ strīmukhamadhudohalaś ca madhupuṣpaḥ | [RājNigh, Kar. 63.1]
surabhir bhramarānandaḥ sthirakusumaḥ kesaraś ca śāradikaḥ | [RājNigh, Kar. 63.2]
karakaḥ sīdhusaṃjñas tu viśārado gūḍhapuṣpako dhanvī | [RājNigh, Kar. 64.1]
madano madyāmodaś cirapuṣpaś ceti saptadaśasaṃjñaḥ | [RājNigh, Kar. 64.2]
bakulaḥ śītalo hṛdyo viṣadoṣavināśanaḥ | [RājNigh, Kar. 65.1]
madhuraś ca kaṣāyaś ca madāḍhyo haryadāyakaḥ | [RājNigh, Kar. 65.2]
bakulakusumaṃ ca rucyaṃ kṣīrāḍhyaṃ surabhi śītalaṃ madhuram | [RājNigh, Kar. 66.1]
snigdhakaṣāyaṃ kathitaṃ malasaṃgrahakārakaṃ caiva | [RājNigh, Kar. 66.2]
ketakī tīkṣṇapuṣpā ca viphalā dhūlipuṣpikā | [RājNigh, Kar. 67.1]
medhyā kaṇṭadalā caiva śivadviṣṭā nṛpapriyā | [RājNigh, Kar. 67.2]
krakacā dīrghapatrā ca sthiragandhā tu pāṃśulā | [RājNigh, Kar. 68.1]
gandhapuṣpendukalikā dalapuṣpā tripañcadhā | [RājNigh, Kar. 68.2]
svarṇādiketakī tv anyā jñeyā sā hemaketakī | [RājNigh, Kar. 69.1]
kanakaprasavā puṣpī haimī chinnaruhā tathā | [RājNigh, Kar. 69.2]
viṣṭaruhā svarṇapuṣpī kāmakhaḍgadalā ca sā | [RājNigh, Kar. 69.3]
ketakīkusumaṃ varṇyaṃ keśadaurgandhyanāśanam | [RājNigh, Kar. 70.1]
hemābhaṃ madanonmādavardhanaṃ saukhyakāri ca | [RājNigh, Kar. 70.2]
tasyāḥ stano 'tiśiśiraḥ kaṭuḥ pittakaphāpahaḥ | [RājNigh, Kar. 71.1]
rasāyanakaro balyo dehadārḍhyakaraḥ paraḥ | [RājNigh, Kar. 71.2]
sindūrī vīrapuṣpaś ca tṛṇapuṣpī karacchadaḥ | [RājNigh, Kar. 72.1]
sindūrapuṣpī śoṇādipuṣpī ṣaḍāhvayaḥ smṛtaḥ | [RājNigh, Kar. 72.2]
sindūrī kaṭukā tiktā kaṣāyā śleṣmavātajit | [RājNigh, Kar. 73.1]
śiraārtiśamanī bhūtanāśā caṇḍīpriyā bhavet | [RājNigh, Kar. 73.2]
jātī surabhigandhā syāt sumanā tu surapriyā | [RājNigh, Kar. 74.1]
cetakī sukumārā tu saṃdhyāpuṣpī manoharā | [RājNigh, Kar. 74.2]
rājaputrī manojñā ca mālatī tailabhāvinī | [RājNigh, Kar. 75.1]
janeṣṭā hṛdyagandhā ca nāmāny asyāś caturdaśa | [RājNigh, Kar. 75.2]
mālatī śītatiktā syāt kaphaghnī mukhapākanut | [RājNigh, Kar. 75.3]
kuḍmalaṃ netrarogaghnaṃ vraṇavisphoṭakuṣṭhanut | [RājNigh, Kar. 75.4]
mudgaro gandhasāras tu saptapattraś ca kardamī | [RājNigh, Kar. 76.1]
vṛttapuṣpo 'tigandhaś ca gandharājo viṭapriyaḥ | [RājNigh, Kar. 76.2]
geyapriyo janeṣṭaś ca mṛgeṣṭo rudrasaṃmitaḥ | [RājNigh, Kar. 76.3]
mudgaro madhuraḥ śītaḥ surabhiḥ saukhyadāyakaḥ | [RājNigh, Kar. 77.1]
manojño madhupānandakārī pittaprakopahṛt | [RājNigh, Kar. 77.2]
śatapattrī tu sumanā suśītā śivavallabhā | [RājNigh, Kar. 78.1]
saumyagandhā śatadalā suvṛttā śatapattrikā | [RājNigh, Kar. 78.2]
śatapattrī himā tiktā kaṣāyā kuṣṭhanāśanī | [RājNigh, Kar. 79.1]
mukhasphoṭaharā rucyā surabhiḥ pittadāhanut | [RājNigh, Kar. 79.2]
mallikā bhadravallī tu gaurī ca vanacandrikā | [RājNigh, Kar. 80.1]
śītabhīruḥ priyā saumyā nārīṣṭā girijā sitā | [RājNigh, Kar. 80.2]
mallī ca damayantī ca candrikā modinī manuḥ | [RājNigh, Kar. 80.3]
mallikā kaṭutiktā syāc cakṣuṣyā mukhapākanut | [RājNigh, Kar. 81.1]
kuṣṭhavisphoṭakaṇḍūtiviṣavraṇaharā parā | [RājNigh, Kar. 81.2]
vallikā modinī cānyā vaṭapattrā kumārikā | [RājNigh, Kar. 82.1]
sugandhāḍhyā vṛttapuṣpā muktābhā vṛttamallikā | [RājNigh, Kar. 82.2]
netrarogāpahantrī syāt kaṭūṣṇā vṛttamallikā | [RājNigh, Kar. 83.1]
vraṇaghnī gandhabahalā dārayaty āsyajān gadān | [RājNigh, Kar. 83.2]
vārṣikā tripuṭā tryasrā surūpā sulabhā priyā | [RājNigh, Kar. 84.1]
śrīvallī ṣaṭpadānandā muktabandhā navābhidhā | [RājNigh, Kar. 84.2]
vārṣikā śiśirā hṛdyā sugandhiḥ pittanāśanī | [RājNigh, Kar. 85.1]
kaphavātaviṣasphoṭakrimidoṣāmanāśanī | [RājNigh, Kar. 85.2]
sā dīrghavarttulapuṣpaviśeṣād anekanirdeśā | [RājNigh, Kar. 86.1]
mṛgamadavāsā tv anyā kastūrīmallikā jñeyā | [RājNigh, Kar. 86.2]
prātarvikasvaraikā sāyodbhidurāpi mallikā kāpi | [RājNigh, Kar. 87.1]
vanamallikā nu sā syād āsphotā kiṃtu samaguṇopetā | [RājNigh, Kar. 87.2]
vāsantī prahasantī vasantajā mādhavī mahājātiḥ | [RājNigh, Kar. 88.1]
śītasahā madhubahalā vasantadūtī ca vasunāmnī | [RājNigh, Kar. 88.2]
vāsantī śiśirā hṛdyā surabhiḥ śramahāriṇī | [RājNigh, Kar. 89.1]
dhammillāmodinī mandamadanonmādadāyinī | [RājNigh, Kar. 89.2]
navamallikātimodā graiṣmī grīṣmodbhavā ca sā | [RājNigh, Kar. 90.1]
saptalā sukumārā ca surabhī sūcimallikā | [RājNigh, Kar. 90.2]
sugandhā śikhariṇī syān nevālī cendubhūhvayā | [RājNigh, Kar. 90.3]
navamallikātiśaityā surabhiḥ sarvarogahṛt | [RājNigh, Kar. 91.1]
saivātimuktakākhyā puṇḍrakanāmnī ca kācid uktānyā | [RājNigh, Kar. 92.1]
madanī bhramarānandā kāmakāntā ca pañcākhyā | [RājNigh, Kar. 92.2]
atimuktaḥ kaṣāyaḥ syāc chiśiraḥ śramanāśanaḥ | [RājNigh, Kar. 93.1]
pittadāhajvaronmādahikkāchardinivāraṇaḥ | [RājNigh, Kar. 93.2]
yūthikā gaṇikāmbaṣṭhā māgadhī bālapuṣpikā | [RājNigh, Kar. 94.1]
modanī bahugandhā ca bhṛṅgānandā gajāhvayā | [RājNigh, Kar. 94.2]
anyā yūthī suvarṇāhvā sugandhā hemayūthikā | [RājNigh, Kar. 95.1]
yuvatīṣṭā vyaktagandhā śikhaṇḍī nāgapuṣpikā | [RājNigh, Kar. 95.2]
hariṇī pītayūthī ca potikā kanakaprabhā | [RājNigh, Kar. 96.1]
manoharā ca gandhāḍhyā proktā trayodaśāhvayā | [RājNigh, Kar. 96.2]
yūthikāyugalaṃ svādu śiśiraṃ śarkarārtinut | [RājNigh, Kar. 97.1]
pittadāhatṛṣāhāri nānātvagdoṣanāśanam | [RājNigh, Kar. 97.2]
sitapītanīlamecakanāmnyaḥ kusumena yūthikāḥ kathitāḥ | [RājNigh, Kar. 98.1]
tiktahimapittakaphāmayajvaraghnyo vraṇādidoṣaharāḥ | [RājNigh, Kar. 98.2]
sarvāsāṃ yūthikānāṃ tu rasavīryādisāmyatā | [RājNigh, Kar. 99.1]
surūpaṃ tu sugandhāḍhyaṃ svarṇayūthyā viśeṣataḥ | [RājNigh, Kar. 99.2]
kubjako bhadrataruṇo vṛttapuṣpo 'tikesaraḥ | [RājNigh, Kar. 100.1]
mahāsahaḥ kaṇṭakāḍhyaḥ kharvo 'likulasaṅkulaḥ | [RājNigh, Kar. 100.2]
kubjakaḥ surabhiḥ śīto raktapittakaphāpahaḥ | [RājNigh, Kar. 101.1]
puṣpaṃ tu śītalaṃ varṇyaṃ dāhaghnaṃ vātapittajit | [RājNigh, Kar. 101.2]
mucakundo bahupattraḥ sudalo harivallabhaḥ supuṣpaś ca | [RājNigh, Kar. 102.1]
arghyārho lakṣmaṇako raktaprasavaś ca vasunāmā | [RājNigh, Kar. 102.2]
mucakundaḥ kaṭutiktaḥ kaphakāsavināśanaś ca kaṇṭhadoṣaharaḥ | [RājNigh, Kar. 103.1]
tvagdoṣaśophaśamano vraṇapāmāvināśanaś caiva | [RājNigh, Kar. 103.2]
karuṇī grīṣmapuṣpī syād raktapuṣpī ca vāruṇī | [RājNigh, Kar. 104.1]
rājapriyā rājapuṣpī sūkṣmā ca brahmacāriṇī | [RājNigh, Kar. 104.2]
karuṇī kaṭutiktoṣṇā kaphamārutanāśinī | [RājNigh, Kar. 105.1]
ādhmānaviṣavicchardijatrūrdhvaśvāsahāriṇī | [RājNigh, Kar. 105.2]
mādhavī candravallī ca sugandhā bhramarotsavā | [RājNigh, Kar. 106.1]
bhṛṅgapriyā bhadralatā bhūmimaṇḍapabhūṣaṇī | [RājNigh, Kar. 106.2]
mādhavī kaṭukā tiktā kaṣāyā madagandhikā | [RājNigh, Kar. 107.1]
pittakāsavraṇān hanti dāhaśoṣavināśinī | [RājNigh, Kar. 107.2]
gaṇikārī kāñcanikā kāñcanapuṣpī vasantadūtī ca | [RājNigh, Kar. 108.1]
gandhakusumātimodā vāsantī madamādinī caiva | [RājNigh, Kar. 108.2]
gaṇikārī surabhitarā tridoṣaśamanī ca dāhaśoṣaharā | [RājNigh, Kar. 109.1]
kāmakrīḍāḍambaraśambaraharacāpalaprasarā | [RājNigh, Kar. 109.2]
kundas tu makarandaś ca mahāmodo manoharaḥ | [RājNigh, Kar. 110.1]
muktāpuṣpaḥ sadāpuṣpas tārapuṣpo 'ṭṭahāsakaḥ | [RājNigh, Kar. 110.2]
damano vanahāsaś ca manojño rudrasammitaḥ | [RājNigh, Kar. 111.1]
kundo 'timadhuraḥ śītaḥ kaṣāyaḥ kaiśyabhāvanaḥ | [RājNigh, Kar. 112.1]
kaphapittaharaś caiva saro dīpanapācanaḥ | [RājNigh, Kar. 112.2]
bakaḥ pāśupataḥ śaivaḥ śivapiṇḍaś ca suvrataḥ | [RājNigh, Kar. 113.1]
vasukaś ca śivāṅkaś ca śiveṣṭaḥ kramapūrakaḥ | [RājNigh, Kar. 113.2]
śivamallī śivāhlādaḥ śāmbhavo ravisaṃmitaḥ | [RājNigh, Kar. 113.3]
bako 'tiśiśiras tikto madhuro madhugandhakaḥ | [RājNigh, Kar. 114.1]
pittadāhakaphaśvāsaśramahārī ca dīpanaḥ | [RājNigh, Kar. 114.2]
kevikā kavikā kevā bhṛṅgārir nṛpavallabhā | [RājNigh, Kar. 115.1]
bhṛṅgamārī mahāgandhā rājakanyālimohinī | [RājNigh, Kar. 115.2]
kevikā madhurā śītā dāhapittaśramāpahā | [RājNigh, Kar. 116.1]
vātaśleṣmarujāṃ hantrī pittacchardivināśinī | [RājNigh, Kar. 116.2]
bandhūko bandhujīvaḥ syād oṣṭhapuṣpo 'rkavallabhaḥ | [RājNigh, Kar. 117.1]
madhyaṃdino raktapuṣpo rāgapuṣpo haripriyaḥ | [RājNigh, Kar. 117.2]
asitasitapītalohitapuṣpaviśeṣāccaturvidho bandhūkaḥ | [RājNigh, Kar. 118.1]
jvarahārī vividhagrahapiśācaśamanaḥ prasādanaḥ savituḥ syāt | [RājNigh, Kar. 118.2]
trisaṃdhiḥ sāṃdhyakusumā sandhivallī sadāphalā | [RājNigh, Kar. 119.1]
trisandhyakusumā kāntā sukumārā ca saṃdhijā | [RājNigh, Kar. 119.2]
trisandhis trividhā jñeyā raktā cānyā sitāsitā | [RājNigh, Kar. 120.1]
kaphakāsaharā rucyā tvagdoṣaśamanī parā | [RājNigh, Kar. 120.2]
japākhyā oḍrakākhyā ca raktapuṣpī javā ca sā | [RājNigh, Kar. 121.1]
arkapriyā raktapuṣpī prātikā harivallabhā | [RājNigh, Kar. 121.2]
japā tu kaṭur uṣṇā syād indraluptakanāśakṛt | [RājNigh, Kar. 122.1]
vicchardijantujananī sūryārādhanasādhanī | [RājNigh, Kar. 122.2]
bhramarārir bhṛṅgamārī bhṛṅgārir māṃsapuṣpikā | [RājNigh, Kar. 123.1]
kuṣṭhārir bhramarī caiva jñeyā yaṣṭilatā muniḥ | [RājNigh, Kar. 123.2]
tiktā bhramaramārī syād vātaśleṣmajvarāpahā | [RājNigh, Kar. 124.1]
śophakaṇḍūtikuṣṭhaghnī vraṇadoṣāsthidoṣanut | [RājNigh, Kar. 124.2]
taruṇī sahā kumārī gandhāḍhyā cārukesarā bhṛṅgeṣṭā | [RājNigh, Kar. 125.1]
rāmataruṇī tu sudalā bahupattrā bhṛṅgavallabhā ca daśāhvā | [RājNigh, Kar. 125.2]
taruṇī śiśirā snigdhā pittadāhajvarāpahā | [RājNigh, Kar. 126.1]
madhurā mukhapākaghnī tṛṣṇāvicchardivāriṇī | [RājNigh, Kar. 126.2]
mahatī tu rājataruṇī mahāsahā varṇyapuṣpako 'mlānaḥ | [RājNigh, Kar. 127.1]
amilātakaḥ supuṣpaḥ suvarṇapuṣpaś ca saptāhvaḥ | [RājNigh, Kar. 127.2]
vijñeyā rājataruṇī kaṣāyā kaphakāriṇī | [RājNigh, Kar. 128.1]
cakṣuṣyā harṣadā hṛdyā surabhiḥ suravallabhā | [RājNigh, Kar. 128.2]
atha raktāmlānaḥ syād raktasahākhyaḥ sa cāparimlānaḥ | [RājNigh, Kar. 129.1]
raktāmalāntako 'pi ca raktaprasavaś ca kuravakaś caiva | [RājNigh, Kar. 129.2]
rāmāliṅganakāmo rāgaprasavo madhūtsavaḥ prasavaḥ | [RājNigh, Kar. 130.1]
subhago bhramarānandaḥ syād ity ayaṃ pakṣacandramitaḥ | [RājNigh, Kar. 130.2]
uṣṇaḥ kaṭuḥ kuravako vātāmayaśophanāśano jvaranut | [RājNigh, Kar. 131.1]
ādhmānaśūlakāsaśvāsārtipraśamano varṇyaḥ | [RājNigh, Kar. 131.2]
pītaḥ sa kiṅkirātaḥ pītāmlānaḥ kuraṇṭakaḥ kanakaḥ | [RājNigh, Kar. 132.1]
pītakuravaḥ supītaḥ sa pītakusumaś ca saptasaṃjñakaḥ syāt | [RājNigh, Kar. 132.2]
kiṅkirātaḥ kaṣāyoṣṇas tiktaś ca kaphavātajit | [RājNigh, Kar. 133.1]
dīpanaḥ śophakaṇḍūtiraktatvagdoṣanāśanaḥ | [RājNigh, Kar. 133.2]
nīlapuṣpā tu sā dāsī nīlāmlānas tu chādanaḥ | [RājNigh, Kar. 134.1]
bālā cārtagalā caiva nīlapuṣpā ca ṣaḍvidhā | [RājNigh, Kar. 134.2]
ārtagalā kaṭus tiktā kaphamārutaśūlanut | [RājNigh, Kar. 135.1]
kaṇḍūkuṣṭhavraṇān hanti śophatvagdoṣanāśanī | [RājNigh, Kar. 135.2]
kaṇṭakaraṇṭo jhiṇṭī sā vanyasahacarī tu sā pītā | [RājNigh, Kar. 136.1]
śoṇī kuravakanāmnī kaṇṭakinī śoṇajhiṇṭikā caiva | [RājNigh, Kar. 136.2]
sānyā tu nīlajhiṇṭī nīlakuraṇṭaś ca nīlakusumā ca | [RājNigh, Kar. 137.1]
bāṇo bāṇā dāsī kaṇṭārtagalā ca saptasaṃjñā syāt | [RājNigh, Kar. 137.2]
jhiṇṭikāḥ kaṭukās tiktā dantāmayaśāntidāś ca śūlaghnāḥ | [RājNigh, Kar. 138.1]
vātakaphaśophakāsatvagdoṣavināśakāriṇyaḥ | [RājNigh, Kar. 138.2]
uṣṭrakāṇḍī raktapuṣpī jñeyā karabhakāṇḍikā | [RājNigh, Kar. 139.1]
raktā lohitapuṣpī ca varṇapuṣpī ṣaḍāhvayā | [RājNigh, Kar. 139.2]
uṣṭrakāṇḍī tu tiktoṣṇā rucyā hṛdrogahāriṇī | [RājNigh, Kar. 140.1]
tadbījaṃ madhuraṃ śītaṃ vṛṣyaṃ saṃtarpaṇaṃ smṛtam | [RājNigh, Kar. 140.2]
tagaraṃ kuṭilaṃ vakraṃ vinamraṃ kuñcitaṃ natam | [RājNigh, Kar. 141.1]
śaṭhaṃ ca nahuṣākhyaṃ ca dadruhastaṃ ca barhaṇam | [RājNigh, Kar. 141.2]
piṇḍītagarakaṃ caiva pārthivaṃ rājaharṣaṇam | [RājNigh, Kar. 142.1]
kālānusārakaṃ kṣatraṃ dīnaṃ jihmaṃ munīndudhā | [RājNigh, Kar. 142.2]
tagaraṃ śītalaṃ tiktaṃ dṛṣṭidoṣavināśanam | [RājNigh, Kar. 143.1]
viṣārtiśamanaṃ pathyaṃ bhūtonmādabhayāpaham | [RājNigh, Kar. 143.2]
atha damanakas tu damano dānto gandhotkaṭo munir jaṭilaḥ | [RājNigh, Kar. 144.1]
daṇḍī ca pāṇḍurāgo brahmajaṭā puṇḍarīkaś ca | [RājNigh, Kar. 144.2]
tāpasapattraḥ pattrī pavitrako devaśekharaś caiva | [RājNigh, Kar. 145.1]
kulapattraś ca vinītas tapasvipattraś ca saptadhātrīkaḥ | [RājNigh, Kar. 145.2]
damanaḥ śītalatiktaḥ kaṣāyakaṭukaś ca kuṣṭhadoṣaharaḥ | [RājNigh, Kar. 146.1]
dvandvatridoṣaśamano viṣavisphoṭavikāraharaṇaḥ syāt | [RājNigh, Kar. 146.2]
anyaś ca vanyadamano vanādināmā ca damanaparyāyaḥ | [RājNigh, Kar. 147.1]
vīryastambhanakārī baladāyī cāmadoṣahārī ca | [RājNigh, Kar. 147.2]
tulasī subhagā tīvrā pāvanī viṣṇuvallabhā | [RājNigh, Kar. 148.1]
surejyā surasā jñeyā kāyasthā suradundubhī | [RājNigh, Kar. 148.2]
surabhir bahupattrī ca mañjarī sā haripriyā | [RājNigh, Kar. 149.1]
apetarākṣasī śyāmā gaurī tridaśamañjarī | [RājNigh, Kar. 149.2]
bhūtaghnī pūtapattrī ca jñeyā caikonaviṃśatiḥ | [RājNigh, Kar. 149.3]
tulasī kaṭutiktoṣṇā surabhiḥ śleṣmavātajit | [RājNigh, Kar. 150.1]
jantubhūtakrimiharā rucikṛd vātaśāntikṛt | [RājNigh, Kar. 150.2]
kṛṣṇā tu kṛṣṇatulasī śvetā lakṣmīḥ sitāhvayā | [RājNigh, Kar. 151.1]
kāsavātakrimivamibhūtāpahāriṇī pūtā | [RājNigh, Kar. 151.2]
maruvaḥ kharapattras tu gandhapattraḥ phaṇiñjhakaḥ | [RājNigh, Kar. 152.1]
bahuvīryaḥ śītalakaḥ surāhvaś ca samīraṇaḥ | [RājNigh, Kar. 152.2]
jambīraḥ prasthakusumo jñeyo maruvakas tathā | [RājNigh, Kar. 153.1]
ājanmasurabhipattro marīcaś ca trayodaśa | [RājNigh, Kar. 153.2]
dvidhā maruvakaḥ proktaḥ śvetaś caiva sitetaraḥ | [RājNigh, Kar. 154.1]
śveto bheṣajakārye syād aparaḥ śivapūjane | [RājNigh, Kar. 154.2]
maruvaḥ kaṭutiktoṣṇaḥ kṛmikuṣṭhavināśanaḥ | [RājNigh, Kar. 155.1]
viḍbandhādhmānaśūlaghno māndyatvagdoṣanāśanaḥ | [RājNigh, Kar. 155.2]
arjakaḥ kṣudratulasī kṣudraparṇo mukhārjakaḥ | [RājNigh, Kar. 156.1]
ugragandhaś ca jambīraḥ kuṭheraś ca kaṭhiñjaraḥ | [RājNigh, Kar. 156.2]
sitārjakas tu vaikuṇṭho vaṭapattraḥ kuṭherakaḥ | [RājNigh, Kar. 157.1]
jambīro gandhabahulaḥ sumukhaḥ kaṭupattrakaḥ | [RājNigh, Kar. 157.2]
kṛṣṇārjakaḥ kālamālo mālūkaḥ kṛṣṇamālukaḥ | [RājNigh, Kar. 158.1]
syāt kṛṣṇamallikā proktā garaghno vanabarbaraḥ | [RājNigh, Kar. 158.2]
trayo 'rjakāḥ kaṭūṣṇāḥ syuḥ kaphavātāmayāpahāḥ | [RājNigh, Kar. 159.1]
netrāmayaharā rucyāḥ sukhaprasavakārakāḥ | [RājNigh, Kar. 159.2]
vanabarbarikānyā tu sugandhiḥ suprasannakaḥ | [RājNigh, Kar. 160.1]
doṣotkleśī viṣaghnaś ca sumukhaḥ sūkṣmapattrakaḥ | [RājNigh, Kar. 160.2]
nidrāluḥ śophahārī ca suvaktraś ca daśāhvayaḥ | [RājNigh, Kar. 160.3]
vanabarbarikā coṣṇā sugandhā kaṭukā ca sā | [RājNigh, Kar. 161.1]
piśācavāntibhūtaghnī ghrāṇasaṃtarpaṇī parā | [RājNigh, Kar. 161.2]
gaṅgāpattrī tu pattrī syāt sugandhā gandhapattrikā | [RājNigh, Kar. 162.1]
gaṅgāpattrī kaṭūṣṇā ca vātajid vraṇaropaṇī | [RājNigh, Kar. 162.2]
pācī marakatapattrī haritalatā haritapattrikā pattrī | [RājNigh, Kar. 163.1]
surabhir mallāriṣṭā gārutmatapattrikā caiva | [RājNigh, Kar. 163.2]
pācī kaṭutiktoṣṇā sakaṣāyā vātadoṣahantrī ca | [RājNigh, Kar. 164.1]
grahabhūtavikārakārī tvagdoṣapraśamanī vraṇeṣu hitā | [RājNigh, Kar. 164.2]
bālakaṃ vāriparyāyair uktaṃ hrīverakaṃ tathā | [RājNigh, Kar. 165.1]
keśyaṃ vajram udīcyaṃ ca piṅgaṃ ca lalanāpriyam | [RājNigh, Kar. 165.2]
bālaṃ ca kuntalośīraṃ kacāmodaṃ śaśīndudhā | [RājNigh, Kar. 165.3]
bālakaṃ śītalaṃ tiktaṃ pittavāntitṛṣāpaham | [RājNigh, Kar. 166.1]
jvarakuṣṭhātisāraghnaṃ keśyaṃ śvitravraṇāpanut | [RājNigh, Kar. 166.2]
barbaraḥ sumukhaś caiva garaghnaḥ kṛṣṇabarbaraḥ | [RājNigh, Kar. 167.1]
sukandano gandhapattraḥ pūtagandhaḥ surārhakaḥ | [RājNigh, Kar. 167.2]
barbaraḥ kaṭukoṣṇaś ca sugandhir vāntināśanaḥ | [RājNigh, Kar. 168.1]
visarpaviṣavidhvaṃsī tvagdoṣaśamanas tathā | [RājNigh, Kar. 168.2]
suraparṇaṃ devaparṇaṃ vīraparṇaṃ sugandhikam | [RājNigh, Kar. 169.1]
mañcipattraṃ sūkṣmapattraṃ devārhaṃ gandhapattrakam | [RājNigh, Kar. 169.2]
kaṭūṣṇaṃ suraparṇaṃ ca krimiśvāsabalāsajit | [RājNigh, Kar. 170.1]
dīpanaṃ kaphavātaghnaṃ varṇyaṃ bālahitaṃ tathā | [RājNigh, Kar. 170.2]
ārāmaśītalā nandā śītalā sā sunandinī | [RājNigh, Kar. 171.1]
rāmā caiva mahānandā gandhāḍhyārāmaśītalā | [RājNigh, Kar. 171.2]
ārāmaśītalā tiktā śītalā pittahāriṇī | [RājNigh, Kar. 172.1]
dāhaśoṣapraśamanī visphoṭavraṇaropaṇī | [RājNigh, Kar. 172.2]
pāthojaṃ kamalaṃ nabhaṃ ca nalināmbhojāmbujanmāmbujaṃ śrīpadmāmburuhābjapadmajalajāny ambhoruhaṃ sārasam | [RājNigh, Kar. 173.1]
paṅkejaṃ sarasīruhaṃ ca kuṭapaṃ pāthoruhaṃ puṣkaraṃ vārjaṃ tāmarasaṃ kuśeśayakaje kañjāravinde tathā | [RājNigh, Kar. 173.2]
śatapattraṃ bisakusumaṃ sahasrapattraṃ mahotpalaṃ vāriruham | [RājNigh, Kar. 174.1]
sarasijasalilajapaṅkeruharājīvāni vedavahnimitāni | [RājNigh, Kar. 174.2]
kamalaṃ śītalaṃ svādu raktapittaśramārtinut | [RājNigh, Kar. 175.1]
sugandhi bhrāntisaṃtāpaśāntidaṃ tarpaṇaṃ param | [RājNigh, Kar. 175.2]
puṇḍarīkaṃ śvetapattraṃ sitābjaṃ śvetavārijam | [RājNigh, Kar. 176.1]
harinetraṃ śaratpadmaṃ śāradaṃ śambhuvallabham | [RājNigh, Kar. 176.2]
puṇḍarīkaṃ himaṃ tiktaṃ madhuraṃ pittanāśanam | [RājNigh, Kar. 177.1]
dāhāsraśramadoṣaghnaṃ pipāsādoṣanāśanam | [RājNigh, Kar. 177.2]
kokanadam aruṇakamalaṃ raktāmbhojaṃ ca śoṇapadmaṃ ca | [RājNigh, Kar. 178.1]
raktotpalam aravindaṃ ravipriyaṃ raktavārijaṃ vasavaḥ | [RājNigh, Kar. 178.2]
kokanadaṃ kaṭutiktaṃ madhuraṃ śiśiraṃ ca raktadoṣaharam | [RājNigh, Kar. 179.1]
pittakaphavātaśamanaṃ saṃtarpaṇakāraṇaṃ vṛṣyam | [RājNigh, Kar. 179.2]
utpalaṃ nīlakamalaṃ nīlābjaṃ nīlapaṅkajam | [RājNigh, Kar. 180.1]
nīlapadmaṃ ca bāṇāhvaṃ nīlādikamalābhidham | [RājNigh, Kar. 180.2]
nīlābjaṃ śītalaṃ svādu sugandhi pittanāśakṛt | [RājNigh, Kar. 181.1]
rucyaṃ rasāyane śreṣṭhaṃ keśyaṃ ca dehadārḍhyadam | [RājNigh, Kar. 181.2]
īṣat śvetaṃ padmaṃ nalinaṃ ca tad uktam īṣad āraktam | [RājNigh, Kar. 182.1]
utpalam īṣan nīlaṃ trividham itīdaṃ bhavet kamalam | [RājNigh, Kar. 182.2]
utpalādir ayaṃ dāharaktapittaprasādanaḥ | [RājNigh, Kar. 183.1]
pipāsādāhahṛd rogachardimūrchāharo gaṇaḥ | [RājNigh, Kar. 183.2]
padminī nalinī proktā kūṭapiny abjinī tathā | [RājNigh, Kar. 184.1]
itthaṃ tatpadmaparyāyanāmnī jñeyā prayogataḥ | [RājNigh, Kar. 184.2]
padminī madhurā tiktā kaṣāyā śiśirā parā | [RājNigh, Kar. 185.1]
pittakṛmiśoṣavāntibhrāntisaṃtāpaśāntikṛt | [RājNigh, Kar. 185.2]
padmabījaṃ tu padmākṣaṃ gāloḍyaṃ kandalī ca sā | [RājNigh, Kar. 186.1]
bheḍā krauñcādanī krauñcā śyāmā syāt padmakarkaṭī | [RājNigh, Kar. 186.2]
padmabījaṃ kaṭu svādu pittachardiharaṃ param | [RājNigh, Kar. 187.1]
dāhāsradoṣaśamanaṃ pācanaṃ rucikārakam | [RājNigh, Kar. 187.2]
mṛṇālaṃ padmanālaṃ ca mṛṇālī ca mṛṇālinī | [RājNigh, Kar. 188.1]
bisaṃ ca padmatantuś ca bisinī nalinīruham | [RājNigh, Kar. 188.2]
mṛṇālaṃ śiśiraṃ tiktaṃ kaṣāyaṃ pittadāhajit | [RājNigh, Kar. 189.1]
mūtrakṛcchravikāraghnaṃ raktavāntiharaṃ param | [RājNigh, Kar. 189.2]
padmakandas tu śālūkaṃ padmamūlaṃ kaṭāhvayam | [RājNigh, Kar. 190.1]
śālīnaṃ ca jalālūkaṃ syād ity evaṃ ṣaḍāhvayam | [RājNigh, Kar. 190.2]
śālūkaṃ kaṭu viṣṭambhi rūkṣaṃ rucyaṃ kaphāpaham | [RājNigh, Kar. 191.1]
kaṣāyaṃ kāsapittaghnaṃ tṛṣṇādāhanivāraṇam | [RājNigh, Kar. 191.2]
kiñjalkaṃ makarandaṃ ca kesaraṃ padmakesaram | [RājNigh, Kar. 192.1]
kiñjaṃ pītaṃ parāgaṃ ca tuṅgaṃ cāmpeyakaṃ nava | [RājNigh, Kar. 192.2]
kiñjalkaṃ madhuraṃ rūkṣaṃ kaṭu cāsyavraṇāpaham | [RājNigh, Kar. 193.1]
pittaghnaṃ śiśiraṃ rucyaṃ tṛṣṇādāhanivāraṇam | [RājNigh, Kar. 193.2]
anūṣṇaṃ cotpalaṃ caiva rātripuṣpaṃ jalāhvayam | [RājNigh, Kar. 194.1]
himābjaṃ śītajalajaṃ niśāphullaṃ ca saptadhā | [RājNigh, Kar. 194.2]
utpalaṃ śiśiraṃ svādu pittaraktārtidoṣanut | [RājNigh, Kar. 195.1]
dāhaśramavamibhrāntikrimijvaraharaṃ param | [RājNigh, Kar. 195.2]
dhavalotpalaṃ tu kumudaṃ kahlāraṃ kairavaṃ ca śītalakam | [RājNigh, Kar. 196.1]
śaśikāntam indukamalaṃ candrābjaṃ candrikāmbujaṃ ca nava | [RājNigh, Kar. 196.2]
kumudaṃ śītalaṃ svādu pāke tiktaṃ kaphāpaham | [RājNigh, Kar. 197.1]
raktadoṣaharaṃ dāhaśramapittapraśāntikṛt | [RājNigh, Kar. 197.2]
nīlotpalam utpalakaṃ kuvalayam indīvaraṃ ca kandottham | [RājNigh, Kar. 198.1]
saugandhikaṃ sugandhaṃ kuḍmalakaṃ cāsitotpalaṃ navadhā | [RājNigh, Kar. 198.2]
nīlotpalam atisvādu śītaṃ surabhi saukhyakṛt | [RājNigh, Kar. 199.1]
pāke tu tiktam atyantaṃ raktapittāpahārakam | [RājNigh, Kar. 199.2]
utpalinī kairaviṇī kumudvatī kumudinī ca candreṣṭā | [RājNigh, Kar. 200.1]
kuvalayinīndīvariṇī nīlotpalinī ca vijñeyā | [RājNigh, Kar. 200.2]
utpalinī himatiktā raktāmayahāriṇī ca pittaghnī | [RājNigh, Kar. 201.1]
tāpakaphakāsatṛṣṇāśramavamiśamanī ca vijñeyā | [RājNigh, Kar. 201.2]
puṣpadravaḥ puṣpasāraḥ puṣpasvedaś ca puṣpajaḥ | [RājNigh, Kar. 202.1]
puṣpaniryāsakaś caiva puṣpāmbujaḥ ṣaḍāhvayaḥ | [RājNigh, Kar. 202.2]
puṣpadravaḥ surabhiśītakaṣāyagaulyo dāhaśramātivamimohamukhāmayaghnaḥ | [RājNigh, Kar. 203.1]
tṛṣṇārtipittakaphadoṣaharaḥ saraś ca saṃtarpaṇaś ciram arocakahārakaś ca | [RājNigh, Kar. 203.2]
jātī bhāti mṛdur manojñamadhurāmodā muhūrtadvayaṃ dvaiguṇyena ca mallikā madakarī gandhādhikā yūthikā | [RājNigh, Kar. 204.1]
ekāhaṃ navamālikā madakaraṃ cāhṇāṃ trayaṃ campakaṃ tīvrāmodam athāṣṭavāsaramitāmodānvitā ketakī | [RājNigh, Kar. 204.2]
itthaṃ nānāprathitasumanaḥpattrapadmābhidhānasaṃsthānoktipraguṇitatayā tadguṇākhyāpravīṇam | [RājNigh, Kar. 205.1]
vācoyuktisthiraparimalaṃ vargam enaṃ paṭhitvā nityāmodair mukhasarasijaṃ vāsayatv āśu vaidyaḥ | [RājNigh, Kar. 205.2]
sthairye śailaśilopamāny api śanair āsādya tadbhāvanāṃ bhedyatvaṃ yamināṃ manāṃsy api yayuḥ puṣpāśugasyāśugaiḥ | [RājNigh, Kar. 206.1]
teṣāṃ bhūṣayatāṃ surādikaśiraḥ pattraprasūnātmanāṃ vargo 'yaṃ vasatir matā sumanasām uttaṃsavargākhyayā | [RājNigh, Kar. 206.2]
lokān sparśanayogataḥ prasṛmarāṇy āmodayanty añjasā protphullāni ca yad yaśāṃsi viśadāny uttaṃsayante diśaḥ | [RājNigh, Kar. 207.1]
tasyāyaṃ daśamaḥ kṛtau sthitim agād vargo nṛsiṃheśituḥ sūrīndoḥ karavīrakādir abhidhāsambhāracūḍāmaṇau | [RājNigh, Kar. 207.2]
{RājNigh, Āmr}
āmrāḥ pañcavidhāḥ proktā jambūś caiva caturvidhā | [RājNigh, Āmr 1.1]
panasaḥ kadalī cābdhiḥ nārikeladvayaṃ tathā | [RājNigh, Āmr 1.2]
kharjūrī pañcadhā caiva cāro bhallātarāyaṇī | [RājNigh, Āmr 2.1]
dāḍimaṃ tindukau cātho akṣoṭaḥ pīluko dvidhā | [RājNigh, Āmr 2.2]
pārevate madhūkaṃ tu dvidhā bhavyāruke kramāt | [RājNigh, Āmr 3.1]
drākṣā tridhātha karmāraḥ paruṣaḥ pippalo vaṭaḥ | [RājNigh, Āmr 3.2]
vaṭī cāśvatthikā plakṣas tathā codumbaras tridhā | [RājNigh, Āmr 4.1]
tattvacā badaraṃ cābdhi bījapūraṃ tridhā matam | [RājNigh, Āmr 4.2]
āmalakyau dvidhā caiva ciñcā ciñcārasas tathā | [RājNigh, Āmr 5.1]
āmrātako 'tha nāraṅgo nimbūr jambīrakadvayam | [RājNigh, Āmr 5.2]
kapitthas tumbaraś cātha rudrākṣo bilvaśallakī | [RājNigh, Āmr 6.1]
katakaḥ karkaṭaś caiva dvidhā śleṣmātakas tathā | [RājNigh, Āmr 6.2]
muṣkakaḥ karamardaś ca tathā tejaḥphalas tathā | [RājNigh, Āmr 7.1]
vikaṇṭakaḥ śivā saptāpy akṣaḥ pūgo 'ṣṭadhā smṛtaḥ | [RājNigh, Āmr 7.2]
saptadhā nāgavallī syāc cūrṇaṃ caivāṣṭadhā smṛtam | [RājNigh, Āmr 8.1]
uktā āmrādike varge śūnyacandrendusaṅkhyayā | [RājNigh, Āmr 8.2]
āmraḥ kāmaśaraś cūto rasālaḥ kāmavallabhaḥ | [RājNigh, Āmr 9.1]
kāmāṅgaḥ sahakāraś ca kīreṣṭo mādhavadrumaḥ | [RājNigh, Āmr 9.2]
bhṛṅgābhīṣṭaḥ sīdhuraso madhūlī kokilotsavaḥ | [RājNigh, Āmr 10.1]
vasantadūto 'mlaphalo madāḍhyo manmathālayaḥ | [RājNigh, Āmr 10.2]
madhvāvāsaḥ sumadanaḥ pikarāgo nṛpapriyaḥ | [RājNigh, Āmr 11.1]
priyāmbuḥ kokilāvāsaḥ sa proktas trikarāhvayaḥ | [RājNigh, Āmr 11.2]
āmraḥ kaṣāyāmlarasaḥ sugandhiḥ kaṇṭhāmayaghno 'gnikaraś ca bālaḥ | [RājNigh, Āmr 12.1]
pittaprakopānilaraktadoṣapradaḥ paṭutvādirucipradaś ca | [RājNigh, Āmr 12.2]
bālaṃ pittānilakaphakaraṃ tac ca baddhāsthi tādṛk pakvaṃ doṣatritayaśamanaṃ svādu puṣṭiṃ guruṃ ca | [RājNigh, Āmr 13.1]
datte dhātupracayam adhikaṃ tarpaṇaṃ kāntikāri khyātaṃ tṛṣṇāśramaśamakṛtau cūtajātaṃ phalaṃ syāt | [RājNigh, Āmr 13.2]
kośāmraś ca ghanaskandho vanāmro jantupādapaḥ | [RājNigh, Āmr 14.1]
kṣudrāmraś ceti raktāmro lākṣāvṛkṣaḥ suraktakaḥ | [RājNigh, Āmr 14.2]
kośāmram amlam anilāpaharaṃ kaphārttipittapradaṃ guru vidāhaviśophakāri | [RājNigh, Āmr 15.1]
pakvaṃ bhaven madhuram īṣad apāram amlaṃ paṭvādiyuktarucidīpanapuṣṭibalyam | [RājNigh, Āmr 15.2]
rājāmro 'nyo rājaphalaḥ smarāmraḥ kokilotsavaḥ | [RājNigh, Āmr 16.1]
madhuraḥ kokilānandaḥ kāmeṣṭo nṛpavallabhaḥ | [RājNigh, Āmr 16.2]
anyo mahārājacūto mahārājāmrakas tathā | [RājNigh, Āmr 17.1]
sthūlāmro manmathāvāsaḥ kaṅko nīlakapitthakaḥ | [RājNigh, Āmr 17.2]
kāmāyudhaḥ kāmaphalo rājaputro nṛpātmajaḥ | [RājNigh, Āmr 18.1]
mahārājaphalaḥ kāmo mahācūtas trayodaśa | [RājNigh, Āmr 18.2]
tasyāpi śreṣṭhato 'nyāmro rasālo baddhapūrvakaḥ | [RājNigh, Āmr 19.1]
jñeyaś cakralatāmraś ca madhvāmraḥ sitajāmrakaḥ | [RājNigh, Āmr 19.2]
vanejyo manmathānando madanecchāphalo muniḥ | [RājNigh, Āmr 19.3]
rājāmrāḥ komalāḥ sarve kaṭvamlāḥ pittadāhadāḥ | [RājNigh, Āmr 20.1]
supakvāḥ svādumādhuryāḥ puṣṭivīryabalapradāḥ | [RājNigh, Āmr 20.2]
rājāmreṣu triṣu proktaṃ sāmyam eva rasādhikam | [RājNigh, Āmr 21.1]
guṇādhikaṃ tu vijñeyaṃ paryāyād uttarottaram | [RājNigh, Āmr 21.2]
bālaṃ rājaphalaṃ kaphāsrapavanaśvāsārtipittapradaṃ madhyaṃ tādṛśam eva doṣabahulaṃ bhūyaḥ kaṣāyāmlakam | [RājNigh, Āmr 22.1]
pakvaṃ cen madhuraṃ tridoṣaśamanaṃ tṛṣṇāvidāhaśramaśvāsārocakamocakaṃ guru himaṃ vṛṣyāticūtāhvayam | [RājNigh, Āmr 22.2]
āmratvacā kaṣāyā ca mūlaṃ saugandhi tādṛśam | [RājNigh, Āmr 23.1]
rucyaṃ saṃgrāhi śiśiraṃ puṣpaṃ tu rucidīpanam | [RājNigh, Āmr 23.2]
jambūs tu surabhipattrā nīlaphalā śyāmalā mahāskandhā | [RājNigh, Āmr 24.1]
rājārhā rājaphalā śukapriyā meghamodinī navāhvā | [RājNigh, Āmr 24.2]
jambūḥ kaṣāyamadhurā śramapittadāhakaṇṭhārtiśoṣaśamanī krimidoṣahantrī | [RājNigh, Āmr 25.1]
śvāsātisārakaphakāsavināśanī ca viṣṭambhinī bhavati rocanapācanī ca | [RājNigh, Āmr 25.2]
mahājambū rājajambūḥ svarṇamātā mahāphalā | [RājNigh, Āmr 26.1]
śukapriyā kokileṣṭā mahānīlā bṛhatphalā | [RājNigh, Āmr 26.2]
mahājambūr uṣṇā samadhurakaṣāyā śramaharā nirasyaty āsyasthaṃ jhaṭiti jaḍimānaṃ svarakarī | [RājNigh, Āmr 27.1]
vidhatte viṣṭambhaṃ śamayati ca śoṣaṃ vitanute śramātīsārārttiśvasitakaphakāsapraśamanam | [RājNigh, Āmr 27.2]
kākajambūḥ kākaphalā nādeyī kākavallabhā | [RājNigh, Āmr 28.1]
bhṛṅgeṣṭā kākanīlā ca dhvāṅkṣajambūr dhanapriyā | [RājNigh, Āmr 28.2]
kākajambūḥ kaṣāyāmlā pāke tu madhurā guruḥ | [RājNigh, Āmr 29.1]
dāhaśramātisāraghnī vīryapuṣṭibalapradā | [RājNigh, Āmr 29.2]
anyā ca bhūmijambūr hrasvaphalā bhṛṅgavallabhā hrasvā | [RājNigh, Āmr 30.1]
bhūjambūr bhramareṣṭā pikabhakṣā kāṣṭhajambūś ca | [RājNigh, Āmr 30.2]
bhūmijambūḥ kaṣāyā ca madhurā śleṣmapittanut | [RājNigh, Āmr 31.1]
hṛdyā saṃgrāhihṛtkaṇṭhadoṣaghnī vīryapuṣṭidā | [RājNigh, Āmr 31.2]
panasas tu mahāsarjaḥ phalinaḥ phalavṛkṣakaḥ | [RājNigh, Āmr 32.1]
sthūlaḥ kaṇṭaphalaś caiva syān mūlaphaladaḥ smṛtaḥ | [RājNigh, Āmr 32.2]
apuṣpaphaladaḥ pūtaphalo hy aṅkamitas tathā | [RājNigh, Āmr 32.3]
panasaṃ madhuraṃ supicchilaṃ guru hṛdyaṃ balavīryavṛddhidam | [RājNigh, Āmr 33.1]
śramadāhaviśoṣanāśanaṃ rucikṛd grāhi ca durjaraṃ param | [RājNigh, Āmr 33.2]
īṣat kaṣāyaṃ madhuraṃ tadbījaṃ vātalaṃ guru | [RājNigh, Āmr 34.1]
tatphalasya vikāraghnaṃ rucyaṃ tvagdoṣanāśanam | [RājNigh, Āmr 34.2]
bālaṃ tu nīrasaṃ hṛdyaṃ madhyapakvaṃ tu dīpanam | [RājNigh, Āmr 35.1]
rucidaṃ lavaṇādy uktaṃ panasasya phalaṃ smṛtam | [RājNigh, Āmr 35.2]
kadalī suphalā rambhā sukumārā sakṛtphalā | [RājNigh, Āmr 36.1]
mocā gucchaphalā hastiviṣāṇī gucchadantikā | [RājNigh, Āmr 36.2]
kāṣṭhīrasā ca niḥsārā rājeṣṭā bālakapriyā | [RājNigh, Āmr 37.1]
ūrustambhā bhānuphalā vanalakṣmīś ca ṣoḍaśa | [RājNigh, Āmr 37.2]
bālaṃ phalaṃ madhuram alpatayā kaṣāyaṃ pittāpahaṃ śiśirarucyam athāpi nālam | [RājNigh, Āmr 38.1]
puṣpaṃ tad apy anuguṇaṃ krimihāri kandaṃ parṇaṃ ca śūlaśamakaṃ kadalībhavaṃ syāt | [RājNigh, Āmr 38.2]
rambhāpakvaphalaṃ kaṣāyamadhuraṃ balyaṃ ca śītaṃ tathā pittaṃ cāsravimardanaṃ gurutaraṃ pathyaṃ na mandānale | [RājNigh, Āmr 39.1]
sadyaḥ śukravivṛddhidaṃ klamaharaṃ tṛṣṇāpahaṃ kāntidaṃ dīptāgnau sukhadaṃ kaphāmayakaraṃ saṃtarpaṇaṃ durjaram | [RājNigh, Āmr 39.2]
kāṣṭhakadalī sukāṣṭhā vanakadalī kāṣṭhikā śilārambhā | [RājNigh, Āmr 40.1]
dārukadalī phalāḍhyā vanamocā cāśmakadalī ca | [RājNigh, Āmr 40.2]
syāt kāṣṭhakadalī rucyā raktapittaharā himā | [RājNigh, Āmr 41.1]
gurur mandāgnijananī durjarā madhurā parā | [RājNigh, Āmr 41.2]
girikadalī girirambhā parvatamocāpy araṇyakadalī ca | [RājNigh, Āmr 42.1]
bahubījā vanarambhā girijā gajavallabhābhihitā | [RājNigh, Āmr 42.2]
girikadalī madhurahimā balavīryavivṛddhidāyinī rucyā | [RājNigh, Āmr 43.1]
tṛṭpittadāhaśoṣapraśamanakartrī ca durjarā ca guruḥ | [RājNigh, Āmr 43.2]
anyā suvarṇakadalī suvarṇarambhā ca kanakarambhā ca | [RājNigh, Āmr 44.1]
pītā suvarṇamocā campakarambhā surambhikā subhagā | [RājNigh, Āmr 44.2]
hemaphalā svarṇaphalā kanakastambhā ca pītarambhā ca | [RājNigh, Āmr 45.1]
gaurā ca gaurarambhā kāñcanakadalī surapriyā ṣaḍbhūḥ | [RājNigh, Āmr 45.2]
suvarṇamocā madhurā himā ca svalpāśane dīpanakāriṇī ca | [RājNigh, Āmr 46.1]
tṛṣṇāpahā dāhavimocanī ca kaphāvahā vṛṣyakarī guruś ca | [RājNigh, Āmr 46.2]
nārikelo rasaphalaḥ sutuṅgaḥ kūrcaśekharaḥ | [RājNigh, Āmr 47.1]
dṛḍhanīlo nīlatarur maṅgalyoccatarus tathā | [RājNigh, Āmr 47.2]
tṛṇarājaḥ skandhatarur dākṣiṇātyo durāruhaḥ | [RājNigh, Āmr 48.1]
lāṅgalī tryambakaphalas tathā dṛḍhaphalasthitiḥ | [RājNigh, Āmr 48.2]
nārikelo guruḥ snigdhaḥ śītaḥ pittavināśanaḥ | [RājNigh, Āmr 49.1]
ardhapakvas tṛṣāśoṣaśamano durjaraḥ paraḥ | [RājNigh, Āmr 49.2]
nārikelasalilaṃ laghu balyaṃ śītalaṃ ca madhuraṃ guru pāke pittapīnasatṛṣāśramadāhaśānti śoṣaśamanaṃ sukhadāyi | [RājNigh, Āmr 50.1]
pakvam etad api kiṃcid ihoktaṃ pittakāri rucidaṃ madhuraṃ ca dīpanaṃ balakaraṃ guru vṛṣyaṃ vīryavardhanam idaṃ tu vadanti | [RājNigh, Āmr 50.2]
khubaraṃ nārikelasya snigdhaṃ guru ca durjaram | [RājNigh, Āmr 51.1]
dāhaviṣṭambhadaṃ rucyaṃ balavīryavivardhanam | [RājNigh, Āmr 51.2]
madhunārikelako 'nyo mādhvīkaphalaś ca madhuphalo 'sitajaphalaḥ | [RājNigh, Āmr 52.1]
mākṣikaphalo mṛduphalo bahukūrco hrasvaphalaś ca vasugaṇitāhvaḥ | [RājNigh, Āmr 52.2]
madhuraṃ madhunārikelam uktaṃ śiśiraṃ dāhatṛṣārtipittahāri | [RājNigh, Āmr 53.1]
balapuṣṭikaraṃ ca kāntim agryaṃ kurute vīryavivardhanaṃ ca rucyam | [RājNigh, Āmr 53.2]
mādhvīkaṃ nārikelaṃ phalam atimadhuraṃ durjaraṃ jantukāri snigdhaṃ vātātisāraśramaśamanam atha dhvaṃsanaṃ vahnidīpteḥ | [RājNigh, Āmr 54.1]
āmaśleṣmaprakopaṃ janayati kurute cārukāntiṃ balaṃ ca sthairyaṃ dehasya dhatte ghanamadanakalāvardhanaṃ pittanāśam | [RājNigh, Āmr 54.2]
kharjūrī tu kharaskandhā duṣpradharṣā durāruhā | [RājNigh, Āmr 55.1]
niḥśreṇī ca kaṣāyā ca yavaneṣṭā haripriyā | [RājNigh, Āmr 55.2]
kharjūrī tu kaṣāyā ca pakvā gaulyakaṣāyakā | [RājNigh, Āmr 56.1]
pittaghnī kaphadā caiva krimikṛd vṛṣyabṛṃhaṇī | [RājNigh, Āmr 56.2]
madhukharjūrī tv anyā madhukarkaṭikā ca kolakarkaṭikā | [RājNigh, Āmr 57.1]
kaṇṭakinī madhuphalikā mādhvī madhurā ca madhurakharjūrī | [RājNigh, Āmr 57.2]
madhukharjūrī madhurā vṛṣyā saṃtāpapittaśāntikarī | [RājNigh, Āmr 58.1]
śiśirā ca jantukarī bahuvīryavivardhanaṃ tanute | [RājNigh, Āmr 58.2]
bhūkharjūrī bhuktā vasudhākharjūrikā ca bhūmikharjūrī | [RājNigh, Āmr 59.1]
bhūkharjūrī madhurā śiśirā ca vidāhapittaharā | [RājNigh, Āmr 59.2]
dīpyā ca piṇḍakharjūrī sthalapiṇḍā madhusravā | [RājNigh, Āmr 60.1]
phalapuṣpā svādupiṇḍā hayabhakṣyā svarābhidhā | [RājNigh, Āmr 60.2]
tathānyā rājakharjūrī rājapiṇḍā nṛpapriyā | [RājNigh, Āmr 61.1]
munikharjūrikā vanyā rājeṣṭā ripusaṃmitā | [RājNigh, Āmr 61.2]
piṇḍakharjūrikāyugmaṃ gaulyaṃ svāde himaṃ guru | [RājNigh, Āmr 62.1]
pittadāhārttiśvāsaghnaṃ śramahṛd vīryavṛddhidam | [RājNigh, Āmr 62.2]
dāhaghnī madhurāsrapittaśamanī tṛṣṇārtidoṣāpahā śītā śvāsakaphaśramodayaharā saṃtarpaṇī puṣṭidā | [RājNigh, Āmr 63.1]
vahner māndyakarī gurur viṣaharā hṛdyā ca datte balaṃ snigdhā vīryavivardhanī ca kathitā piṇḍākhyakharjūrikā | [RājNigh, Āmr 63.2]
cāraḥ khadruḥ kharaskandho lalanaś cārakas tathā | [RājNigh, Āmr 64.1]
bahuvalkaḥ priyālaś ca navadrus tāpasapriyaḥ | [RājNigh, Āmr 64.2]
snehabījaś copavaṭo bhakṣabījaḥ karendudhā | [RājNigh, Āmr 64.3]
cārasya ca phalaṃ pakvaṃ vṛṣyaṃ gaulyāmlakaṃ guru | [RājNigh, Āmr 65.1]
tadbījaṃ madhuraṃ vṛṣyaṃ pittadāhārtināśanam | [RājNigh, Āmr 65.2]
bhallātako 'gnir dahanas tapano 'ruṣkaro 'nalaḥ | [RājNigh, Āmr 66.1]
krimighnas tailabījaś ca vātāriḥ sphoṭabījakaḥ | [RājNigh, Āmr 66.2]
pṛthagbījo dhanurbījo bhallāto bījapādapaḥ | [RājNigh, Āmr 67.1]
vahnir varataruś ceti vijñeyaḥ ṣoḍaśāhvayaḥ | [RājNigh, Āmr 67.2]
bhallātakaḥ kaṭus tiktaḥ kaṣāyoṣṇaḥ krimīñ jayet | [RājNigh, Āmr 68.1]
kaphavātodarānāhamehadurnāmanāśanaḥ | [RājNigh, Āmr 68.2]
bhallātasya phalaṃ kaṣāyamadhuraṃ koṣṇaṃ kaphārtiśramaśvāsānāhavibandhaśūlajaṭharādhmānakrimidhvaṃsanam | [RājNigh, Āmr 69.1]
tanmajjā ca viśoṣadāhaśamanī pittāpahā tarpaṇī vātārocakahāridīptijananī pittāpahā tv añjasā | [RājNigh, Āmr 69.2]
rājādano rājaphalaḥ kṣīravṛkṣo nṛpadrumaḥ | [RājNigh, Āmr 70.1]
nimbabījo madhuphalaḥ kapīṣṭo mādhavodbhavaḥ | [RājNigh, Āmr 70.2]
kṣīrī gucchaphalaḥ proktaḥ śukeṣṭo rājavallabhaḥ | [RājNigh, Āmr 71.1]
śrīphalo 'tha dṛḍhaskandhaḥ kṣīraśuklas tripañcadhā | [RājNigh, Āmr 71.2]
rājādanī tu madhurā pittahṛd gurutarpaṇī | [RājNigh, Āmr 72.1]
vṛṣyā sthaulyakarī hṛdyā susnigdhā mehanāśakṛt | [RājNigh, Āmr 72.2]
dāḍimo dāḍimīsāraḥ kuṭṭimaḥ phalaṣāḍavaḥ | [RājNigh, Āmr 73.1]
karako raktabījaś ca suphalo dantabījakaḥ | [RājNigh, Āmr 73.2]
madhubījaḥ kucaphalo rocanaḥ śukavallabhaḥ | [RājNigh, Āmr 74.1]
maṇibījas tathā valkaphalo vṛttaphalaś ca saḥ | [RājNigh, Āmr 74.2]
sunīlo nīlapattraś ca jñeyaḥ saptadaśāhvayaḥ | [RājNigh, Āmr 74.3]
dāḍimaṃ madhuram amlakaṣāyaṃ kāsavātakaphapittavināśi | [RājNigh, Āmr 75.1]
grāhi dīpanakaraṃ ca laghūṣṇaṃ śītalaṃ śramaharaṃ rucidāyi | [RājNigh, Āmr 75.2]
dāḍimaṃ dvividham īritam āryair amlam ekam aparaṃ madhuraṃ ca | [RājNigh, Āmr 76.1]
tatra vātakaphahāri kilāmlaṃ tāpahāri madhuraṃ laghu pathyam | [RājNigh, Āmr 76.2]
tinduko nīlasāraś ca kālaskandho 'timuktakaḥ | [RājNigh, Āmr 77.1]
sphūrjako rāmaṇaś caiva sphūrjanaḥ syandanāhvayaḥ | [RājNigh, Āmr 77.2]
tindukas tu kaṣāyaḥ syāt saṃgrāhī vātakṛt paraḥ | [RājNigh, Āmr 78.1]
pakvas tu madhuraḥ snigdho durjaraḥ śleṣmalo guruḥ | [RājNigh, Āmr 78.2]
tinduko 'nyaḥ kākapīluḥ kākāṇḍaḥ kākatindukaḥ | [RājNigh, Āmr 79.1]
kākasphūrjaś ca kākenduḥ kākāhvaḥ kākabījakaḥ | [RājNigh, Āmr 79.2]
kākatinduḥ kaṣāyo 'mlo gurur vātavikārakṛt | [RājNigh, Āmr 80.1]
pakvas tu madhuraḥ kiṃcit kaphakṛt pittavāntihṛt | [RājNigh, Āmr 80.2]
akṣoṭaḥ pārvatīyaś ca phalasneho guḍāśayaḥ | [RājNigh, Āmr 81.1]
kīreṣṭaḥ kandarālaś ca madhumajjā bṛhacchadaḥ | [RājNigh, Āmr 81.2]
akṣoṭo madhuro balyaḥ snigdhoṣṇo vātapittajit | [RājNigh, Āmr 82.1]
raktadoṣapraśamanaḥ śītalaḥ kaphakopanaḥ | [RājNigh, Āmr 82.2]
pīluḥ śītaḥ sahasrāṃśī dhānī guḍaphalas tathā | [RājNigh, Āmr 83.1]
virecanaphalaḥ śākhī śyāmaḥ karabhavallabhaḥ | [RājNigh, Āmr 83.2]
aṅkāhvaḥ kaṭukaḥ pīluḥ kaṣāyo madhurāmlakaḥ | [RājNigh, Āmr 84.1]
saraḥ svāduś ca gulmārśaḥśamano dīpanaḥ paraḥ | [RājNigh, Āmr 84.2]
anyaś caiva bṛhatpīlur mahāpīlur mahāphalaḥ | [RājNigh, Āmr 85.1]
rājapīlur mahāvṛkṣo madhupīluḥ ṣaḍāhvayaḥ | [RājNigh, Āmr 85.2]
madhuras tu mahāpīlur vṛṣyo viṣavināśanaḥ | [RājNigh, Āmr 86.1]
pittapraśamano rucya āmaghno dīpanīyakaḥ | [RājNigh, Āmr 86.2]
pārevataṃ tu raivatam ārevatakaṃ ca kiṃca raivatakam | [RājNigh, Āmr 87.1]
madhuphalam amṛtaphalākhyaṃ pārevatakaṃ ca saptāhvam | [RājNigh, Āmr 87.2]
pārevataṃ tu madhuraṃ krimivātahāri vṛṣyaṃ tṛṣājvaravidāhaharaṃ ca hṛdyam | [RājNigh, Āmr 88.1]
mūrchābhramaśramaviśoṣavināśakāri snigdhaṃ ca rucyam uditaṃ bahuvīryadāyi | [RājNigh, Āmr 88.2]
mahāpārevataṃ cānyat svarṇapārevataṃ tathā | [RājNigh, Āmr 89.1]
sāmrāṇijaṃ khārikaṃ ca raktaraivatakaṃ ca tat | [RājNigh, Āmr 89.2]
bṛhatpārevataṃ proktaṃ dvīpajaṃ dvīpakharjūrī | [RājNigh, Āmr 89.3]
mahāpārevataṃ gaulyaṃ balakṛt puṣṭivardhanam | [RājNigh, Āmr 90.1]
vṛṣyaṃ mūrchājvaraghnaṃ ca pūrvoktād adhikaṃ guṇaiḥ | [RājNigh, Āmr 90.2]
madhūko madhuvṛkṣaḥ syāt madhuṣṭhīlo madhusravaḥ | [RājNigh, Āmr 91.1]
guḍapuṣpo lodhrapuṣpo vānaprasthaś ca mādhavaḥ | [RājNigh, Āmr 91.2]
madhukaṃ madhuraṃ śītaṃ pittadāhaśramāpaham | [RājNigh, Āmr 92.1]
vātalaṃ jantudoṣaghnaṃ vīryapuṣṭivivardhanam | [RājNigh, Āmr 92.2]
anyo jalamadhūko maṅgalyo dīrghapattrako madhupuṣpaḥ | [RājNigh, Āmr 93.1]
kṣaudrapriyaḥ pataṅgaḥ kīreṣṭo gairikākṣaś ca | [RājNigh, Āmr 93.2]
jñeyo jalamadhūkas tu madhuro vraṇanāśanaḥ | [RājNigh, Āmr 94.1]
vṛṣyo vāntiharaḥ śīto balakārī rasāyanaḥ | [RājNigh, Āmr 94.2]
madhūkapuṣpaṃ madhuraṃ ca vṛṣyaṃ hṛdyaṃ himaṃ pittavidāhahāri | [RājNigh, Āmr 95.1]
phalaṃ ca vātāmayapittanāśi jñeyaṃ madhūkadvayam evam etat | [RājNigh, Āmr 95.2]
bhavyaṃ bhavaṃ bhaviṣyaṃ ca bhāvanaṃ vaktraśodhanam | [RājNigh, Āmr 96.1]
tathā picchalabījaṃ ca tac ca lomaphalaṃ matam | [RājNigh, Āmr 96.2]
bhavyam amlaṃ kaṭūṣṇaṃ ca bālaṃ vātakaphāpaham | [RājNigh, Āmr 97.1]
pakvaṃ tu madhurāmlaṃ ca rucikṛt sāmaśūlahṛt | [RājNigh, Āmr 97.2]
ārukaṃ vīrasenaṃ ca vīraṃ vīrārukaṃ tathā | [RājNigh, Āmr 98.1]
tatra vidyāc caturjātīḥ patrapuṣpādibhedataḥ | [RājNigh, Āmr 98.2]
ārukāṇi ca sarvāṇi madhurāṇi himāni ca | [RājNigh, Āmr 99.1]
arśaḥpramehagulmāsradoṣavidhvaṃsanāni ca | [RājNigh, Āmr 99.2]
drākṣā cāruphalā kṛṣṇā priyālā tāpasapriyā | [RājNigh, Āmr 100.1]
gucchaphalā rasālā ca jñeyāmṛtaphalā ca sā | [RājNigh, Āmr 100.2]
drākṣātimadhurāmlā ca śītā pittārtidāhajit | [RājNigh, Āmr 101.1]
mūtradoṣaharā rucyā vṛṣyā saṃtarpaṇī parā | [RājNigh, Āmr 101.2]
anyā kapiladrākṣā mṛdvīkā gostanī ca kapilaphalā | [RājNigh, Āmr 102.1]
amṛtarasā dīrghaphalā madhuvallī madhuphalā madhūlī ca | [RājNigh, Āmr 102.2]
haritā ca hārahūrā suphalā mṛdvī himottarāpathikā | [RājNigh, Āmr 103.1]
haimavatī śatavīryā kāśmīrī gajarājamahigaṇitā | [RājNigh, Āmr 103.2]
gostanī madhurā śītā hṛdyā ca madaharṣaṇī | [RājNigh, Āmr 104.1]
dāhamūrchājvaraśvāsatṛṣāhṛllāsanāśinī | [RājNigh, Āmr 104.2]
anyā sā kākalīdrākṣā jambukā ca phalottamā | [RājNigh, Āmr 105.1]
laghudrākṣā ca nirbījā suvṛttā rucikāriṇī | [RājNigh, Āmr 105.2]
śiśirā śvāsahṛllāsanāśinī janavallabhā | [RājNigh, Āmr 105.3]
drākṣābālaphalaṃ kaṭūṣṇaviśadaṃ pittāsradoṣapradaṃ madhyaṃ cāmlarasaṃ rasāntaragate rucyātivahnipradam | [RājNigh, Āmr 106.1]
pakvaṃ cen madhuraṃ tathāmlasahitaṃ tṛṣṇāsrapittāpahaṃ pakvaṃ śuṣkatamaṃ śramārtiśamanaṃ saṃtarpaṇaṃ puṣṭidam | [RājNigh, Āmr 106.2]
śītā pittāsradoṣaṃ damayati madhurā snigdhapākātirucyā cakṣuṣyā śvāsakāsaśramavamiśamanī śophatṛṣṇājvaraghnī | [RājNigh, Āmr 107.1]
dāhādhmānabhramādīn apanayati parā tarpaṇī pakvaśuṣkā drākṣā sukṣīṇavīryān api madanakalākelidakṣān vidhatte | [RājNigh, Āmr 107.2]
karmāraḥ karmarakaḥ pītaphalaḥ karmaraś ca mudgarakaḥ | [RājNigh, Āmr 108.1]
mudgaraphalaś ca dhārāphalakas tu karmārakaś caiva | [RājNigh, Āmr 108.2]
karmārako 'mla uṣṇaś ca vātahṛt pittakārakaḥ | [RājNigh, Āmr 109.1]
pakvas tu madhurāmlaḥ syād balapuṣṭirucipradaḥ | [RājNigh, Āmr 109.2]
parūṣakaṃ tīlaparṇaṃ giripīlu parāvaram | [RājNigh, Āmr 110.1]
nīlamaṇḍalam alpāsthi paruṣaṃ ca parus tathā | [RājNigh, Āmr 110.2]
parūṣam amlaṃ kaṭukaṃ kaphārtijid vātāpahaṃ tatphalam eva pittadam | [RājNigh, Āmr 111.1]
soṣṇaṃ ca pakvaṃ madhuraṃ rucipradaṃ pittāpahaṃ śophaharaṃ ca pītam | [RājNigh, Āmr 111.2]
aśvatthaś cācyutāvāsaś calapattraḥ pavitrakaḥ | [RājNigh, Āmr 112.1]
śubhado bodhivṛkṣaś ca yājñiko gajabhakṣakaḥ | [RājNigh, Āmr 112.2]
śrīmān kṣīradrumo vipro maṅgalyaḥ śyāmalaś ca saḥ | [RājNigh, Āmr 113.1]
pippalo guhyapuṣpaś ca sevyaḥ satyaḥ śucidrumaḥ | [RājNigh, Āmr 113.2]
caityadrumo dharmavṛkṣo jñeyo viṃśatisaṃjñakaḥ | [RājNigh, Āmr 113.3]
pippalaḥ sumadhuras tu kaṣāyaḥ śītalaś ca kaphapittavināśī | [RājNigh, Āmr 114.1]
raktadāhaśamanaḥ sa hi sadyo yonidoṣaharaṇaḥ kila pakvaḥ | [RājNigh, Āmr 114.2]
aśvatthavṛkṣasya phalāni pakvāny atīvahṛdyāni ca śītalāni | [RājNigh, Āmr 115.1]
kurvanti pittāsraviṣārtidāhavicchardiśoṣārucidoṣanāśam | [RājNigh, Āmr 115.2]
syād atha vaṭo jaṭālo nyagrodho rohiṇo 'varohī ca | [RājNigh, Āmr 116.1]
viṭapī raktaphalaś ca skandharuho maṇḍalī mahācchāyaḥ | [RājNigh, Āmr 116.2]
śṛṅgī yakṣāvāso yakṣataruḥ pādarohiṇo nīlaḥ | [RājNigh, Āmr 117.1]
kṣīrī śiphāruhaḥ syād bahupādaḥ sa tu vanaspatir navabhūḥ | [RājNigh, Āmr 117.2]
vaṭaḥ kaṣāyo madhuraḥ śiśiraḥ kaphapittajit | [RājNigh, Āmr 118.1]
jvaradāhatṛṣāmohavraṇaśophāpahārakaḥ | [RājNigh, Āmr 118.2]
nadīvaṭo yajñavṛkṣaḥ siddhārtho vaṭako vaṭī | [RājNigh, Āmr 119.1]
amarā saṅginī caiva kṣīrakāṣṭhā ca kīrtitā | [RājNigh, Āmr 119.2]
vaṭī kaṣāyamadhurā śiśirā pittahāriṇī | [RājNigh, Āmr 120.1]
dāhatṛṣṇāśramaśvāsavicchardiśamanī parā | [RājNigh, Āmr 120.2]
aśvatthī laghupattrī syāt pavitrā hrasvapattrikā | [RājNigh, Āmr 121.1]
pippalikā vanasthā ca kṣudrā cāśvatthasaṃnibhā | [RājNigh, Āmr 121.2]
aśvatthikā tu madhurā kaṣāyā cāsrapittajit | [RājNigh, Āmr 122.1]
viṣadāhapraśamanī gurviṇyā hitakāriṇī | [RājNigh, Āmr 122.2]
plakṣaḥ kapītanaḥ kṣīrī supārśvo 'tha kamaṇḍaluḥ | [RājNigh, Āmr 123.1]
śṛṅgī varohaśākhī ca gardabhāṇḍaḥ kapītakaḥ | [RājNigh, Āmr 123.2]
dṛḍhaprarohaḥ plavakaḥ plavaṃgaś ca mahābalaḥ | [RājNigh, Āmr 123.3]
plakṣaś caivāparo hrasvaḥ suśītaḥ śītavīryakaḥ | [RājNigh, Āmr 124.1]
puṇḍro mahāvarohaś ca hrasvaparṇas tu pimpariḥ | [RājNigh, Āmr 124.2]
bhiduro maṅgalacchāyo jñeyo dvāviṃśadhābhidhaḥ | [RājNigh, Āmr 124.3]
plakṣaḥ kaṭukaṣāyaś ca śiśiro raktadoṣajit | [RājNigh, Āmr 125.1]
mūrchābhramapralāpaghno hrasvaplakṣo viśeṣataḥ | [RājNigh, Āmr 125.2]
udumbaraḥ kṣīravṛkṣo hemadugdhaḥ sadāphalaḥ | [RājNigh, Āmr 126.1]
kālaskandho yajñayogyo yajñīyaḥ supratiṣṭhitaḥ | [RājNigh, Āmr 126.2]
śītavalko jantuphalaḥ puṣpaśūnyaḥ pavitrakaḥ | [RājNigh, Āmr 127.1]
saumyaḥ śītaphalaś ceti manusaṃjñaḥ samīritaḥ | [RājNigh, Āmr 127.2]
udumbaraṃ kaṣāyaṃ syāt pakvaṃ tu madhuraṃ himam | [RājNigh, Āmr 128.1]
kṛmikṛt pittaraktaghnaṃ mūrchādāhatṛṣāpaham | [RājNigh, Āmr 128.2]
audumbaraṃ phalam atīva himaṃ supakvaṃ pittāpahaṃ ca madhuraṃ śramaśophahāri | [RājNigh, Āmr 129.1]
āmaṃ kaṣāyam atidīpanarocanaṃ ca māṃsasya vṛddhikaram asravikārakāri | [RājNigh, Āmr 129.2]
nadyudumbarikā cānyā laghupattraphalā tathā | [RājNigh, Āmr 130.1]
proktā laghuhemadugdhā laghupūrvasadāphalā | [RājNigh, Āmr 130.2]
laghvādyumbarāhvā syād bāṇāhvā ca prakīrtitā | [RājNigh, Āmr 131.1]
rasavīryavipākeṣu kiṃcin nyūnā ca pūrvataḥ | [RājNigh, Āmr 131.2]
kṛṣṇodumbarikā cānyā kharapattrī ca rājikā | [RājNigh, Āmr 132.1]
udumbarī ca kaṭhinā kuṣṭhaghnī phalguvāṭikā | [RājNigh, Āmr 132.2]
ajākṣī phalgunī caiva malapūś citrabheṣajā | [RājNigh, Āmr 133.1]
kākodumbarikā caiva dhvāṅkṣanāmnī trayodaśa | [RājNigh, Āmr 133.2]
kākodumbarikā śītā pakvā gaulyāmlikā kaṭuḥ | [RājNigh, Āmr 134.1]
tvagdoṣapittaraktaghnī tadvalkaṃ cātisārajit | [RājNigh, Āmr 134.2]
udumbaratvacā śītā kaṣāyā vraṇanāśinī | [RājNigh, Āmr 135.1]
gurviṇīgarbhasaṃrakṣe hitā stanyapradāyinī | [RājNigh, Āmr 135.2]
badaro badarī kolī karkandhūḥ kolaphenilau | [RājNigh, Āmr 136.1]
sauvīrako guḍaphalo bāleṣṭaḥ phalaśaiśiraḥ | [RājNigh, Āmr 136.2]
dṛḍhabījo vṛttaphalaḥ kaṇṭakī vakrakaṇṭakaḥ | [RājNigh, Āmr 137.1]
subījaḥ suphalaḥ svacchaḥ surasaḥ smṛtisaṃmitaḥ | [RājNigh, Āmr 137.2]
badaraṃ madhuraṃ kaṣāyam amlaṃ paripakvaṃ madhurāmlam uṣṇam etat | [RājNigh, Āmr 138.1]
kaphakṛt pacanātisāraraktaśramaśoṣārtivināśanaṃ ca rucyam | [RājNigh, Āmr 138.2]
badarasya patralepo jvaradāhavināśanaḥ | [RājNigh, Āmr 139.1]
tvacā visphoṭaśamanī bījaṃ netrāmayāpaham | [RājNigh, Āmr 139.2]
rājabadaro nṛpeṣṭo nṛpabadaro rājavallabhaś caiva | [RājNigh, Āmr 140.1]
pṛthukolas tanubījo madhuraphalo rājakolaś ca | [RājNigh, Āmr 140.2]
rājabadaraḥ sumadhuraḥ śiśiro dāhārtipittavātaharaḥ | [RājNigh, Āmr 141.1]
vṛṣyaś ca vīryavṛddhiṃ kurute śoṣaśramaṃ harati | [RājNigh, Āmr 141.2]
bhūbadarī kṣitibadarī vallībadarī ca badarivallī ca | [RājNigh, Āmr 142.1]
bahuphalikā laghubadarī badaraphalī sūkṣmabadarī ca | [RājNigh, Āmr 142.2]
bhūbadarī madhurāmlā kaphavātavikārahāriṇī pathyā | [RājNigh, Āmr 143.1]
dīpanapācanakartrī kiṃcit pittāsrakāriṇī rucyā | [RājNigh, Āmr 143.2]
sūkṣmaphalo laghubadaro bahukaṇṭaḥ sūkṣmapattrako duḥsparśaḥ | [RājNigh, Āmr 144.1]
madhuraḥ śambarāhāraḥ śikhipriyaś caiva nirdiṣṭaḥ | [RājNigh, Āmr 144.2]
laghubadaraṃ madhurāmlaṃ pakvaṃ kaphavātanāśanaṃ rucyam | [RājNigh, Āmr 145.1]
snigdhaṃ tu jantukārakam īṣat pittārtidāhaśoṣaghnam | [RājNigh, Āmr 145.2]
bījapūro bījapūrṇaṃ pūrṇabījaḥ sukesaraḥ | [RājNigh, Āmr 146.1]
bījakaḥ keśarāmlaś ca mātuluṅgaḥ supūrakaḥ | [RājNigh, Āmr 146.2]
rucako bījaphalako jantughno danturatvacaḥ | [RājNigh, Āmr 147.1]
pūrako rocanaphalo dvidevamunisaṃmitaḥ | [RājNigh, Āmr 147.2]
bījapūraphalam amlakaṭūṣṇaṃ śvāsakāsaśamanaṃ pacanaṃ ca | [RājNigh, Āmr 148.1]
kaṇṭhaśodhanaparaṃ laghu hṛdyaṃ dīpanaṃ ca rucikṛj jaraṇaṃ ca | [RājNigh, Āmr 148.2]
bālaṃ pittamarutkaphāsrakaraṇaṃ madhyaṃ ca tādṛgvidhaṃ pakvaṃ varṇakaraṃ ca hṛdyam atha tat puṣṇāti puṣṭiṃ balam | [RājNigh, Āmr 149.1]
śūlājīrṇavibandhamārutakaphaśvāsārtimandāgnijit kāsārocakaśophaśāntidam idaṃ syān mātuluṅgaṃ sadā | [RājNigh, Āmr 149.2]
tvak tiktā durjarā syāt kṛmikaphapavanadhvaṃsinī snigdham uṣṇaṃ madhyaṃ śūlārtipittapraśamanam akhilārocakaghnaṃ ca gaulyam | [RājNigh, Āmr 150.1]
vātārtighnaṃ kaṭūṣṇaṃ jaṭharagadaharaṃ kesaraṃ dīpyam amlaṃ bījaṃ tiktaṃ kaphārśaḥśvayathuśamakaraṃ bījapūrasya pathyam | [RājNigh, Āmr 150.2]
vanabījapūrako 'nyo vanajo vanapūrakaś ca vanabījaḥ | [RājNigh, Āmr 151.1]
atyamlā gandhāḍhyā vanodbhavā devadūtī ca | [RājNigh, Āmr 151.2]
pītā ca devadāsī deveṣṭā mātuluṅgikā caiva | [RājNigh, Āmr 152.1]
pavanī mahāphalā ca syād iyam iti vedabhūmimitā | [RājNigh, Āmr 152.2]
amlaḥ kaṭūṣṇo vanabījapūro ruciprado vātavināśanaś ca | [RājNigh, Āmr 153.1]
syād amladoṣakṛmināśakārī kaphāpahaḥ śvāsaniṣūdanaś ca | [RājNigh, Āmr 153.2]
madhurabījapūro madhuparṇī madhurakarkaṭī madhuvallī | [RājNigh, Āmr 154.1]
madhukarkaṭī madhuraphalā mahāphalā vardhamānā ca | [RājNigh, Āmr 154.2]
madhukarkaṭī madhurā śiśirā dāhanāśanī | [RājNigh, Āmr 155.1]
tridoṣaśamanī rucyā vṛṣyā ca gurudurjarā | [RājNigh, Āmr 155.2]
āmalakī vayaḥsthā ca śrīphalā dhātrikā tathā | [RājNigh, Āmr 156.1]
amṛtā ca śivā śāntā śītāmṛtaphalā tathā | [RājNigh, Āmr 156.2]
jātīphalā ca dhātreyī jñeyā dhātrīphalā tathā | [RājNigh, Āmr 157.1]
vṛṣyā vṛttaphalā caiva rocanī śarabhūhvayā | [RājNigh, Āmr 157.2]
āmalakaṃ kaṣāyāmlaṃ madhuraṃ śiśiraṃ laghu | [RājNigh, Āmr 158.1]
dāhapittavamīmehaśophaghnaṃ ca rasāyanam | [RājNigh, Āmr 158.2]
kaṭu madhurakaṣāyaṃ kiṃcid amlaṃ kaphaghnaṃ rucikaram atiśītaṃ hanti pittāsratāpam | [RājNigh, Āmr 159.1]
śramavamanavibandhādhmānaviṣṭambhadoṣapraśamanam amṛtābhaṃ cāmalakyāḥ phalaṃ syāt | [RājNigh, Āmr 159.2]
anyac cāmalakaṃ proktaṃ kāṣṭhadhātrīphalaṃ tathā | [RājNigh, Āmr 160.1]
kṣudrāmalakasamproktaṃ kṣudrajātīphalaṃ ca tat | [RājNigh, Āmr 160.2]
kāṣṭhadhātrīphalaṃ svāde kaṣāyaṃ kaṭukaṃ tathā | [RājNigh, Āmr 161.1]
śītaṃ pittāsradoṣaghnaṃ pūrvoktam adhikaṃ guṇaiḥ | [RājNigh, Āmr 161.2]
ciñcā tu cukrikā cukrā sāmlikā śākacukrikā | [RājNigh, Āmr 162.1]
amlī sutintiḍī cāmlā cukrikā ca navābhidhā | [RājNigh, Āmr 162.2]
ciñcātyamlā bhaved āmā pakvā tu madhurāmlikā | [RājNigh, Āmr 163.1]
vātaghnī pittadāhāsrakaphadoṣaprakopaṇī | [RājNigh, Āmr 163.2]
amlikāyāḥ phalaṃ tv āmam atyamlaṃ laghu pittakṛt | [RājNigh, Āmr 164.1]
pakvaṃ tu madhurāmlaṃ syād bhedi viṣṭambhavātajit | [RājNigh, Āmr 164.2]
pakvaciñcāphalaraso madhurāmlo rucipradaḥ | [RājNigh, Āmr 165.1]
śophapākakaro lepād vraṇadoṣavināśanaḥ | [RājNigh, Āmr 165.2]
ciñcāpattraṃ ca śophaghnaṃ raktadoṣavyathāpaham | [RājNigh, Āmr 166.1]
tasyāḥ śuṣkatvacākṣāraṃ śūlamandāgnināśanam | [RājNigh, Āmr 166.2]
amlasāras tu śākāmlaṃ cukrāmlaṃ cāmlacukrikā | [RājNigh, Āmr 167.1]
ciñcāmlam amlacūḍaś ca ciñcāraso 'pi saptadhā | [RājNigh, Āmr 167.2]
amlasāras tv atīvāmlo vātaghnaḥ kaphadāhakṛt | [RājNigh, Āmr 168.1]
sāmyena śarkarāmiśro dāhapittakaphārttinut | [RājNigh, Āmr 168.2]
āmrātakaḥ pītanakaḥ kapicūto 'mlavāṭakaḥ | [RājNigh, Āmr 169.1]
śṛṅgī kapirasāḍhyaś ca tanukṣīraḥ kapipriyaḥ | [RājNigh, Āmr 169.2]
āmrātakaṃ kaṣāyāmlam āmahṛt kaṇṭhaharṣaṇam | [RājNigh, Āmr 170.1]
pakvaṃ tu madhurāmlāḍhyaṃ snigdhaṃ pittakaphāpaham | [RājNigh, Āmr 170.2]
nāraṅgaḥ syān nāgaraṅgaḥ suraṅgas tvaggandhaś cairāvato vaktravāsaḥ | [RājNigh, Āmr 171.1]
yogīraṅgo nāgaro yogaraṅgaḥ gandhāḍhyo 'yaṃ gandhapattro ravīṣṭaḥ | [RājNigh, Āmr 171.2]
nāraṅgaṃ madhuraṃ cāmlaṃ gurūṣṇaṃ caiva rocanam | [RājNigh, Āmr 172.1]
vātāmakrimiśūlaghnaṃ śramahṛd balarucyadam | [RājNigh, Āmr 172.2]
nimbūkaḥ syād amlajambīrakākhyo vahnir dīpyo vahnibījo 'mlasāraḥ | [RājNigh, Āmr 173.1]
dantāghātaḥ śodhano jantumārī nimbūś ca syād rocano rudrasaṃjñaḥ | [RājNigh, Āmr 173.2]
nimbūphalaṃ prathitam amlarasaṃ kaṭūṣṇaṃ gulmāmavātaharam agnivivṛddhikāri | [RājNigh, Āmr 174.1]
cakṣuṣyam etad atha kāsakaphārttikaṇṭhavicchardihāri paripakvam atīva rucyam | [RājNigh, Āmr 174.2]
jambīro dantaśaṭho jambho jambhīrajambhalau caiva | [RājNigh, Āmr 175.1]
rocanako mukhaśodhī jāḍyārir jantujin navadhā | [RājNigh, Āmr 175.2]
jambīrasya phalaṃ rase 'mlamadhuraṃ vātāpahaṃ pittakṛt pathyaṃ pācanarocanaṃ balakaraṃ vahner vivṛddhipradam | [RājNigh, Āmr 176.1]
pakvaṃ cen madhuraṃ kaphārttiśamanaṃ pittāsradoṣāpanud varṇyaṃ vīryavivarddhanaṃ ca rucikṛt puṣṭipradaṃ tarpaṇam | [RājNigh, Āmr 176.2]
anyo madhujambīro madhujambho madhurajambhalaś caiva | [RājNigh, Āmr 177.1]
śaṅkhadrāvī śarkarakaḥ pittadrāvī ca ṣaṭsaṃjñaḥ | [RājNigh, Āmr 177.2]
madhuro madhujambīraḥ śiśiraḥ kaphapittanut | [RājNigh, Āmr 178.1]
śoṣaghnas tarpaṇo vṛṣyaḥ śramaghnaḥ puṣṭikārakaḥ | [RājNigh, Āmr 178.2]
mālūras tu kapittho maṅgalyo nīlamallikā ca dadhi | [RājNigh, Āmr 179.1]
grāhiphalaś cirapākī granthiphalaḥ kucaphalo dadhiphalaś ca | [RājNigh, Āmr 179.2]
gandhaphalaś ca kapīṣṭo vṛttaphalaḥ karabhavallabhaś caiva | [RājNigh, Āmr 180.1]
dantaśaṭhaḥ kaṭhinaphalaḥ karaṇḍaphalakaś ca saptadaśasaṃjñaḥ | [RājNigh, Āmr 180.2]
kapittho madhurāmlaś ca kaṣāyas tiktaśītalaḥ | [RājNigh, Āmr 181.1]
vṛṣyaḥ pittānilaṃ hanti saṃgrāhī vraṇanāśanaḥ | [RājNigh, Āmr 181.2]
āmaṃ kapittham amloṣṇaṃ kaphaghnaṃ grāhi vātalam | [RājNigh, Āmr 182.1]
doṣatrayaharaṃ pakvaṃ madhurāmlarasaṃ guru | [RājNigh, Āmr 182.2]
āmaṃ kaṇṭharujaṃ kapittham adhikaṃ jihvājaḍatvāvahaṃ tad doṣatrayavardhanaṃ viṣaharaṃ saṃgrāhakaṃ rocakam | [RājNigh, Āmr 183.1]
pakvaṃ śvāsavamiśramaklamaharaṃ hikkāpanodakṣamaṃ sarvaṃ grāhi rucipradaṃ ca kathitaṃ sevyaṃ tataḥ sarvadā | [RājNigh, Āmr 183.2]
tumbaruḥ saurabhaḥ sauro vanajaḥ sānujo dvijaḥ | [RājNigh, Āmr 184.1]
tīkṣṇavalkas tīkṣṇaphalas tīkṣṇapattro mahāmuniḥ | [RājNigh, Āmr 184.2]
sphuṭaphalaḥ sugandhiś ca sa prokto dvādaśāhvayaḥ | [RājNigh, Āmr 184.3]
tumbarur madhuras tiktaḥ kaṭūṣṇaḥ kaphavātanut | [RājNigh, Āmr 185.1]
śūlagulmodarādhmānakṛmighno vahnidīpanaḥ | [RājNigh, Āmr 185.2]
rudrākṣaś ca śivākṣaś ca śarvākṣo bhūtanāśanaḥ | [RājNigh, Āmr 186.1]
pāvano nīlakaṇṭhākṣo harākṣaś ca śivapriyaḥ | [RājNigh, Āmr 186.2]
rudrākṣam amlam uṣṇaṃ ca vātaghnaṃ kaphanāśanam | [RājNigh, Āmr 187.1]
śiraārtiśamanaṃ rucyaṃ bhūtagrahavināśanam | [RājNigh, Āmr 187.2]
bilvaḥ śalyo hṛdyagandhaḥ śalāṭuḥ śāṇḍilyaḥ syāc chrīphalaḥ karkaṭāhvaḥ | [RājNigh, Āmr 188.1]
śailūṣaḥ syācchaivapattraḥ śiveṣṭaḥ pattraśreṣṭho gandhapattras tripattraḥ | [RājNigh, Āmr 188.2]
lakṣmīphalo gandhaphalo durāruhas triśākapattras triśikhaḥ śivadrumaḥ | [RājNigh, Āmr 189.1]
sadāphalaḥ satphaladaḥ subhūtikaḥ samīrasāraḥ śikhinetrasaṃjñitaḥ | [RājNigh, Āmr 189.2]
bilvas tu madhuro hṛdyaḥ kaṣāyaḥ pittajit guruḥ | [RājNigh, Āmr 190.1]
kaphajvarātisāraghno rucikṛd dīpanaḥ paraḥ | [RājNigh, Āmr 190.2]
bilvamūlaṃ tridoṣaghnaṃ madhuraṃ laghu vātanut | [RājNigh, Āmr 191.1]
phalaṃ tu komalaṃ snigdhaṃ guru saṃgrāhi dīpanam | [RājNigh, Āmr 191.2]
tad eva pakvaṃ vijñeyaṃ madhuraṃ sarasaṃ guru | [RājNigh, Āmr 192.1]
kaṭutiktakaṣāyoṣṇaṃ saṃgrāhi ca tridoṣajit | [RājNigh, Āmr 192.2]
sallakaḥ sallakī sallī sugandhā surabhisravā | [RājNigh, Āmr 193.1]
surabhir gajabhakṣyā ca suvahā gajavallabhā | [RājNigh, Āmr 193.2]
gandhamūlā mukhāmodā suśrīkā jalavikramā | [RājNigh, Āmr 194.1]
hṛdyā kuṇṭarikā caiva proktā tryasraphalā ca sā | [RājNigh, Āmr 194.2]
chinnaruhā gandhaphalā jñeyā cāṣṭādaśāhvayā | [RājNigh, Āmr 194.3]
sallakī tiktamadhurā kaṣāyā grāhiṇī parā | [RājNigh, Āmr 195.1]
kuṣṭhāsrakaphavātārśovraṇadoṣārtināśinī | [RājNigh, Āmr 195.2]
katako 'mbuprasādaś ca katas tiktaphalas tathā | [RājNigh, Āmr 196.1]
rucyas tu chedanīyaś ca jñeyo guḍaphalaḥ smṛtaḥ | [RājNigh, Āmr 196.2]
proktaḥ kataphalas tiktamarīcaś ca navāhvayaḥ | [RājNigh, Āmr 196.3]
katakaḥ kaṭutiktoṣṇaś cakṣuṣyaḥ kṛmidoṣanut | [RājNigh, Āmr 197.1]
rucikṛcchūladoṣaghno bījam ambuprasādanam | [RājNigh, Āmr 197.2]
karkaṭaḥ kārkaṭaḥ karkaḥ kṣudradhātrī ca sa smṛtaḥ | [RājNigh, Āmr 198.1]
kṣudrāmalakasaṃjñaś ca proktaḥ karkaphalaś ca ṣaṭ | [RājNigh, Āmr 198.2]
kārkaṭaṃ tu phalaṃ rucyaṃ kaṣāyaṃ dīpanaṃ param | [RājNigh, Āmr 199.1]
kaphapittaharaṃ grāhi cakṣuṣyaṃ laghu śītalam | [RājNigh, Āmr 199.2]
śleṣmātako bahuvāraḥ picchalo dvijakutsitaḥ | [RājNigh, Āmr 200.1]
śeluḥ śītaphalaḥ śītaḥ śākaṭaḥ karbudārakaḥ | [RājNigh, Āmr 200.2]
bhūtadrumo gandhapuṣpaḥ khyāta ekādaśāhvayaḥ | [RājNigh, Āmr 200.3]
śleṣmātakaḥ kaṭuhimo madhuraḥ kaṣāyaḥ svāduś ca pācanakaraḥ krimiśūlahārī | [RājNigh, Āmr 201.1]
āmāsradoṣamalarodhabahuvraṇārtivisphoṭaśāntikaraṇaḥ kaphakārakaś ca | [RājNigh, Āmr 201.2]
bhūkarbudārakaś cānyaḥ kṣudraśleṣmātakas tathā | [RājNigh, Āmr 202.1]
bhūśelur laghuśeluś ca picchalo laghupūrvakaḥ | [RājNigh, Āmr 202.2]
laghuśītaḥ sūkṣmaphalo laghubhūtadrumaś ca saḥ | [RājNigh, Āmr 202.3]
bhūkarbudāro madhuraḥ krimidoṣavināśanaḥ | [RājNigh, Āmr 203.1]
vātaprakopaṇaḥ kiṃcit saśītaḥ svarṇamārakaḥ | [RājNigh, Āmr 203.2]
muṣkako mocako muṣko mokṣako muñcakas tathā | [RājNigh, Āmr 204.1]
gauliko mehanaś caiva kṣāravṛkṣaś ca pāṭaliḥ | [RājNigh, Āmr 204.2]
viṣāpaho jaṭālaś ca vanavāsī sutīkṣṇakaḥ | [RājNigh, Āmr 205.1]
śvetaḥ kṛṣṇaś ca sa dvedhā syāt trayodaśasaṃjñakaḥ | [RājNigh, Āmr 205.2]
muṣkakaḥ kaṭuko 'mlaś ca rocanaḥ pācanaḥ paraḥ | [RājNigh, Āmr 206.1]
plīhagulmodarārtighno dvidhā tulyaguṇānvitaḥ | [RājNigh, Āmr 206.2]
karamardaḥ suṣeṇaś ca karāmlaḥ karamardakaḥ | [RājNigh, Āmr 207.1]
avignaḥ pāṇimardaś ca kṛṣṇapākaphalo muniḥ | [RājNigh, Āmr 207.2]
karamardaḥ satiktāmlo bālo dīpanadāhakaḥ | [RājNigh, Āmr 208.1]
pakvas tridoṣaśamano 'rucighno viṣanāśanaḥ | [RājNigh, Āmr 208.2]
tejaḥphalo bahuphalas tathoktaḥ śālmalīphalaḥ | [RājNigh, Āmr 209.1]
phalas tīkṣṇādisaṃyuktaḥ phalāntastavakādikaḥ | [RājNigh, Āmr 209.2]
steyīphalo gandhaphalaḥ kaṇṭavṛkṣaḥ prakīrtitaḥ | [RājNigh, Āmr 209.3]
tejaḥphalaḥ kaṭus tīkṣṇaḥ sugandhir dīpanaḥ paraḥ | [RājNigh, Āmr 210.1]
vātaśleṣmārucighnaś ca bālarakṣākaraḥ paraḥ | [RājNigh, Āmr 210.2]
vikaṇṭako mṛduphalo granthilaḥ svādukaṇṭakaḥ | [RājNigh, Āmr 211.1]
gokaṇṭakaḥ kākanāśo vyāghrapādo ghanadrumaḥ | [RājNigh, Āmr 211.2]
garjāphalo ghanaphalo meghastanitodbhavaś ca mudiraphalaḥ | [RājNigh, Āmr 212.1]
prāvṛṣyo hāsyaphalaḥ stanitaphalaḥ pañcadaśasaṃjñaḥ | [RājNigh, Āmr 212.2]
vikaṇṭakaḥ kaṣāyaḥ syāt kaṭū rūkṣo rucipradaḥ | [RājNigh, Āmr 213.1]
dīpanaḥ kaphahārī ca vastraraṅgavidhāyakaḥ | [RājNigh, Āmr 213.2]
harītakī hemavatī jayābhayā śivāvyathā cetanikā ca rohiṇī | [RājNigh, Āmr 214.1]
pathyā prapathyāpi pūtanāmṛtā jīvapriyā jīvanikā bhiṣagvarā | [RājNigh, Āmr 214.2]
jīvantī prāṇadā jīvyā kāyasthā śreyasī ca sā | [RājNigh, Āmr 215.1]
devī divyā ca vijayā vahninetramitābhidhā | [RājNigh, Āmr 215.2]
harītakī pañcarasā ca recanī koṣṭhāmayaghnī lavaṇena varjitā | [RājNigh, Āmr 216.1]
rasāyanī netrarujāpahāriṇī tvagāmayaghnī kila yogavāhinī | [RājNigh, Āmr 216.2]
bījāsthitiktā madhurā tadantastvagbhāgataḥ sā kaṭur uṣṇavīryā | [RājNigh, Āmr 217.1]
māṃsāṃśataś cāmlakaṣāyayuktā harītakī pañcarasā smṛteyam | [RājNigh, Āmr 217.2]
harītaky amṛtotpannā saptabhedair udīritā | [RājNigh, Āmr 218.1]
tasyā nāmāni varṇāṃś ca vakṣyāmy atha yathākramam | [RājNigh, Āmr 218.2]
vijayā rohiṇī caiva pūtanā cāmṛtābhayā | [RājNigh, Āmr 219.1]
jīvantī cetakī ceti nāmnā saptavidhā matā | [RājNigh, Āmr 219.2]
alābunābhir vijayā suvṛttā rohiṇī matā | [RājNigh, Āmr 220.1]
svalpatvak pūtanā jñeyā sthūlamāṃsāmṛtā smṛtā | [RājNigh, Āmr 220.2]
pañcāsrā cābhayā jñeyā jīvantī svarṇavarṇabhāk | [RājNigh, Āmr 221.1]
tryasrāṃ tu cetakīṃ vidyād ity āsāṃ rūpalakṣaṇam | [RājNigh, Āmr 221.2]
vindhyādrau vijayā himācalabhavā syāc cetakī pūtanā sindhau syād atha rohiṇī tu vijayā jātā pratiṣṭhānake | [RājNigh, Āmr 222.1]
campāyām amṛtābhayā ca janitā deśe surāṣṭrāhvaye jīvantīti harītakī nigaditā saptaprabhedā budhaiḥ | [RājNigh, Āmr 222.2]
sarvaprayoge vijayā ca rohiṇī kṣateṣu lepeṣu tu pūtanoditā | [RājNigh, Āmr 223.1]
virecane syād amṛtā guṇādhikā jīvantikā syād iha jīrṇarogajit | [RājNigh, Āmr 223.2]
syāc cetakī sarvarujāpahārikā netrāmayaghnīm abhayāṃ vadanti | [RājNigh, Āmr 224.1]
itthaṃ yathāyogam iyaṃ prayojitā jñeyā guṇāḍhyā na kadācid anyathā | [RājNigh, Āmr 224.2]
cetakī ca dhṛtā haste yāvat tiṣṭhati dehinaḥ | [RājNigh, Āmr 225.1]
tāvad viricyate vegāt tatprabhāvān na saṃśayaḥ | [RājNigh, Āmr 225.2]
saptānām api jātīnāṃ pradhānaṃ vijayā smṛtā | [RājNigh, Āmr 226.1]
sukhaprayogasulabhā sarvavyādhiṣu śasyate | [RājNigh, Āmr 226.2]
kṣiptāpsu nimajjati yā sā jñeyā guṇavatī bhiṣagvaryaiḥ | [RājNigh, Āmr 227.1]
yasyā yasyā bhūyo nimajjanaṃ sā guṇāḍhyā syāt | [RājNigh, Āmr 227.2]
harate prasabhaṃ vyādhīn bhūyas tarati yad vapuḥ | [RājNigh, Āmr 228.1]
harītakī tu sā proktā tatra kīrdīptivācakaḥ | [RājNigh, Āmr 228.2]
harītakī tu tṛṣṇāyāṃ hanustambhe galagrahe | [RājNigh, Āmr 229.1]
śoṣe navajvare jīrṇe gurviṇyāṃ naiva śasyate | [RājNigh, Āmr 229.2]
vibhītakas tailaphalo bhūtāvāsaḥ kalidrumaḥ | [RājNigh, Āmr 230.1]
saṃvartakas tu vāsantaḥ kalkivṛkṣo vaheḍakaḥ | [RājNigh, Āmr 230.2]
hāryaḥ karṣaphalaḥ kalkir dharmaghno 'kṣo 'nilaghnakaḥ | [RājNigh, Āmr 231.1]
bahuvīryaś ca kāsaghnaḥ sa proktaḥ ṣoḍaśāhvayaḥ | [RājNigh, Āmr 231.2]
vibhītakaḥ kaṭus tiktaḥ kaṣāyoṣṇaḥ kaphāpahaḥ | [RājNigh, Āmr 232.1]
cakṣuṣyaḥ palitaghnaś ca vipāke madhuro laghuḥ | [RājNigh, Āmr 232.2]
pūgas tu pūgavṛkṣaś ca kramuko dīrghapādapaḥ | [RājNigh, Āmr 233.1]
valkatarur dṛḍhavalkaś cikkaṇaś ca munir mataḥ | [RājNigh, Āmr 233.2]
pūgavṛkṣasya niryāso himaḥ saṃmohano guruḥ | [RājNigh, Āmr 234.1]
vipāke soṣṇakakṣāraḥ sāmlo vātaghnapittalaḥ | [RājNigh, Āmr 234.2]
pūgaṃ tu cikkaṇī cikkā cikkaṇaṃ ślakṣṇakaṃ tathā | [RājNigh, Āmr 235.1]
udvegaṃ kramukaphalaṃ jñeyaṃ pūgaphalaṃ vasu | [RājNigh, Āmr 235.2]
serī ca madhurā rucyā kaṣāyāmlā kaṭus tathā | [RājNigh, Āmr 236.1]
pathyā ca kaphavātaghnī sārikā mukhadoṣanut | [RājNigh, Āmr 236.2]
tailvanaṃ madhuraṃ rucyaṃ kaṇṭhaśuddhikaraṃ laghu | [RājNigh, Āmr 237.1]
tridoṣaśamanaṃ dīpyaṃ rasālaṃ pācanaṃ samam | [RājNigh, Āmr 237.2]
gaulyaṃ guhāgaraṃ ślakṣṇaṃ kaṣāyaṃ kaṭu pācanam | [RājNigh, Āmr 238.1]
viṣṭambhajaṭharādhmānaharaṇaṃ drāvakaṃ laghu | [RājNigh, Āmr 238.2]
ghoṇṭā kaṭukaṣāyoṣṇā kaṭhinā rucikāriṇī | [RājNigh, Āmr 239.1]
malaviṣṭambhaśamanī pittahṛd dīpanī ca sā | [RājNigh, Āmr 239.2]
pūgīphalaṃ ceulasaṃjñakaṃ yat tat koṅkaṇeṣu prathitaṃ sugandhi | [RājNigh, Āmr 240.1]
śleṣmāpahaṃ dīpanapācanaṃ ca balapradaṃ puṣṭikaraṃ rasāḍhyam | [RājNigh, Āmr 240.2]
yat koṅkaṇe valligulābhidhānakaṃ grāmodbhavaṃ pūgaphalaṃ tridoṣanut | [RājNigh, Āmr 241.1]
āmāpahaṃ rocanarucyapācanaṃ viṣṭambhatundāmayahāri dīpanam | [RājNigh, Āmr 241.2]
candrāpurodbhavaṃ pūgaṃ kaphaghnaṃ malaśodhanam | [RājNigh, Āmr 242.1]
kaṭu svādu kaṣāyaṃ ca rucyaṃ dīpanapācanam | [RājNigh, Āmr 242.2]
āndhradeśodbhavaṃ pūgaṃ kaṣāyaṃ madhuraṃ rase | [RājNigh, Āmr 242.3]
vātajid vaktrajāḍyaghnam īṣad amlaṃ kaphāpaham | [RājNigh, Āmr 242.4]
pūgaṃ sammohakṛt sarvaṃ kaṣāyaṃ svādu recanam | [RājNigh, Āmr 243.1]
tridoṣaśamanaṃ rucyaṃ vaktrakledamalāpaham | [RājNigh, Āmr 243.2]
āmaṃ pūgaṃ kaṣāyaṃ mukhamalaśamanaṃ kaṇṭhaśuddhiṃ vidhatte raktāmaśleṣmapittapraśamanam udarādhmānahāraṃ saraṃ ca | [RājNigh, Āmr 244.1]
śuṣkaṃ kaṇṭhāmayaghnaṃ rucikaram uditaṃ pācanaṃ recanaṃ syāt tat parṇenāyutaṃ cet jhaṭiti vitanute pāṇḍuvātaṃ ca śoṣam | [RājNigh, Āmr 244.2]
atha bhavati nāgavallī tāmbūlī phaṇilatā ca saptaśirā | [RājNigh, Āmr 245.1]
parṇalatā phaṇivallī bhujagalatā bhakṣyapattrī ca | [RājNigh, Āmr 245.2]
nāgavallī kaṭus tīkṣṇā tiktā pīnasavātajit | [RājNigh, Āmr 246.1]
kaphakāsaharā rucyā dāhakṛd dīpanī parā | [RājNigh, Āmr 246.2]
sā śrīvāṭyamlādivāṭādinānāgrāmastomasthānabhedād vibhinnā | [RājNigh, Āmr 247.1]
ekāpy eṣā deśamṛtsnāviśeṣān nānākāraṃ yāti kāye guṇe ca | [RājNigh, Āmr 247.2]
śrīvāṭī madhurā tīkṣṇā vātapittakaphāpahā | [RājNigh, Āmr 248.1]
rasāḍhyā surasā rucyā vipāke śiśirā smṛtā | [RājNigh, Āmr 248.2]
syād amlavāṭī kaṭukāmlatiktā tīkṣṇā tathoṣṇā mukhapākakartrī | [RājNigh, Āmr 249.1]
vidāhapittāsravikopanī ca viṣṭambhadā vātanibarhaṇī ca | [RājNigh, Āmr 249.2]
satasā madhurā tīkṣṇā kaṭur uṣṇā ca pācanī | [RājNigh, Āmr 250.1]
gulmodarādhmānaharā rucikṛd dīpanī parā | [RājNigh, Āmr 250.2]
guhāgare saptaśirā prasiddhā sāparṇajūrṇātirasātirucyā | [RājNigh, Āmr 251.1]
sugandhitīkṣṇā madhurātihṛdyā sandīpanī puṃstvakarātibalyā | [RājNigh, Āmr 251.2]
nāmnānyāmlasarā sutīkṣṇamadhurā rucyā himā dāhanut pittodrekaharā sudīpanakarī balyā mukhāmodinī | [RājNigh, Āmr 252.1]
strīsaubhāgyavivardhanī madakarī rājñāṃ sadā vallabhā gulmādhmānavibandhajic ca kathitā sā mālave tu sthitā | [RājNigh, Āmr 252.2]
andhre paṭulikā nāma kaṣāyoṣṇā kaṭus tathā | [RājNigh, Āmr 253.1]
malāpakarṣā kaṇṭhasya pittakṛd vātanāśanī | [RājNigh, Āmr 253.2]
hvesaṇīyā kaṭus tīkṣṇā hṛdyā dīrghadalā ca sā | [RājNigh, Āmr 254.1]
kaphavātaharā rucyā kaṭur dīpanapācanī | [RājNigh, Āmr 254.2]
sadyas troṭitabhakṣitaṃ mukharujājāḍyāvahaṃ doṣakṛt dāhārocakaraktadāyi malakṛd viṣṭambhi vāntipradam | [RājNigh, Āmr 255.1]
yad bhūyo jalapānapoṣitarasaṃ tac cec cirāt troṭitaṃ tāmbūlīdalam uttamaṃ ca rucikṛd varṇyaṃ tridoṣārtinut | [RājNigh, Āmr 255.2]
kṛṣṇaṃ parṇaṃ tiktam uṣṇaṃ kaṣāyaṃ dhatte dāhaṃ vaktrajāḍyaṃ malaṃ ca | [RājNigh, Āmr 256.1]
śubhraṃ parṇaṃ śleṣmavātāmayaghnaṃ pathyaṃ rucyaṃ dīpanaṃ pācanaṃ ca | [RājNigh, Āmr 256.2]
śirā parṇasya śaithilyaṃ kuryāt tasyāsrahṛd rasaḥ | [RājNigh, Āmr 257.1]
śīrṇaṃ tvagdoṣadaṃ tasya bhakṣite ca śitaṃ sadā | [RājNigh, Āmr 257.2]
anidhāya mukhe parṇaṃ pūgaṃ khādate yo naraḥ | [RājNigh, Āmr 258.1]
matibhraṃśo daridraḥ syād ante smarati no harim | [RājNigh, Āmr 258.2]
parṇādhikye dīpanī raṅgadātrī pūgādhikye rūkṣadā kṛcchradātrī | [RājNigh, Āmr 259.1]
sārādhikye khādire śoṣadātrī cūrṇādhikye pittakṛt pūtigandhā | [RājNigh, Āmr 259.2]
cūrṇaṃ cārjunavṛkṣajaṃ kaphaharaṃ gulmaghnam arkāhvayaṃ śophaghnaṃ kuṭajaṃ karañjajanitaṃ vātāpahaṃ rucyadam | [RājNigh, Āmr 260.1]
pittaghnaṃ jalajaṃ balāgnirucidaṃ śailāhvayaṃ pittadaṃ sphāṭikyaṃ dṛḍhadantapaṅktijananaṃ śuktyādijaṃ rūkṣadam | [RājNigh, Āmr 260.2]
itthaṃ nānāphalatarulatānāmatattadguṇādivyaktākhyānapraguṇaracanācārusaurabhyasāram | [RājNigh, Āmr 261.1]
vargaṃ vaktrāmburuhavalabhīlāsyalīlārasālaṃ vidyāvaidyaḥ khalu saphalayed etam āmnāyabhūmnā | [RājNigh, Āmr 261.2]
yāny upabhuñjānānāṃ sa bhavati saṃsārapādapaḥ saphalaḥ | [RājNigh, Āmr 262.1]
teṣām eṣa phalānāṃ vargaḥ phalavarga iti kathitaḥ | [RājNigh, Āmr 262.2]
yasyājasravikasvarāmalayaśaḥprāgbhārapuṣpodgamaḥ sāścaryaṃ vibudhepsitāni phalati śrīmān karaḥ svardrumaḥ | [RājNigh, Āmr 263.1]
tasyāyaṃ kavituḥ kṛtau naraharer āmrādir ekādaśo vargaḥ svargasabhābhiṣagbhir abhidhācūḍāmaṇāv īritaḥ | [RājNigh, Āmr 263.2]
{RājNigh, 12}
śrīkhaṇḍaṃ śabaraṃ pītaṃ pattrāṅgaṃ raktacandanam | [RājNigh, 12 1.1]
barbaraṃ harigandhaṃ ca candanaṃ saptadhā smṛtam | [RājNigh, 12 1.2]
devadāru dvidhā proktaṃ cīḍā saptacchadas tathā | [RājNigh, 12 2.1]
saralaḥ kuṅkume kaṅguḥ kastūrī rocanā tathā | [RājNigh, 12 2.2]
karpūrau syāj javādis tu nandī ca jātipatrikā | [RājNigh, 12 3.1]
jātīphalaṃ ca kakkolaṃ lavaṅgaṃ svādur ucyate | [RājNigh, 12 3.2]
agarvyaś ca tridhā māṃsī turuṣko guggulus tridhā | [RājNigh, 12 4.1]
rālaḥ kundurukaḥ kuṣṭhaṃ sārivā tu dvidhā nakhau | [RājNigh, 12 4.2]
spṛkkā sthauṇeyakaṃ caiva murā śaileyacorakaḥ | [RājNigh, 12 5.1]
padmaprapauṇḍarīke ca lāmajjaṃ rohiṇī dvidhā | [RājNigh, 12 5.2]
śrīveṣṭośīranalikā munibāṇamitāhvayāḥ | [RājNigh, 12 5.3]
śrīkhaṇḍaṃ candanaṃ proktaṃ mahārhaṃ śvetacandanam | [RājNigh, 12 6.1]
gośīrṣaṃ tilaparṇaṃ ca maṅgalyaṃ malayodbhavam | [RājNigh, 12 6.2]
gandharājaṃ sugandhaṃ ca sarpāvāsaṃ ca śītalam | [RājNigh, 12 7.1]
gandhāḍhyaṃ gandhasāraṃ ca bhadraśrīr bhogivallabham | [RājNigh, 12 7.2]
śītagandho malayajaṃ pāvanaṃ cāṅkabhūhvayam | [RājNigh, 12 7.3]
śrīkhaṇḍaṃ kaṭutiktaśītalaguṇaṃ svāde kaṣāyaṃ kiyat pittabhrāntivamijvarakrimitṛṣāsaṃtāpaśāntipradam | [RājNigh, 12 8.1]
vṛṣyaṃ vaktrarujāpahaṃ pratanute kāntiṃ tanor dehināṃ liptaṃ suptamanojasindhuramadārambhādisaṃrambhadam | [RājNigh, 12 8.2]
śreṣṭhaṃ koṭarakarparopakalitaṃ sugranthi sadgauravaṃ chede raktamayaṃ tathā ca vimalaṃ pītaṃ ca yad dharṣaṇe | [RājNigh, 12 9.1]
svāde tiktakaṭuḥ sugandhabahulaṃ śītaṃ yad alpaṃ guṇe kṣīṇaṃ cārdhaguṇānvitaṃ tu kathitaṃ tac candanaṃ madhyamam | [RājNigh, 12 9.2]
candanaṃ dvividhaṃ proktaṃ beṭṭasukvaḍisaṃjñakam | [RājNigh, 12 10.1]
beṭṭaṃ tu sārdravicchedaṃ svayaṃ śuṣkaṃ tu sukvaḍi | [RājNigh, 12 10.2]
malayādrisamīpasthāḥ parvatā beṭṭasaṃjñakāḥ | [RājNigh, 12 11.1]
tajjātaṃ candanaṃ yat tu beṭṭavācyaṃ kvacin mate | [RājNigh, 12 11.2]
beṭṭacandanam atīva śītalaṃ dāhapittaśamanaṃ jvarāpaham | [RājNigh, 12 12.1]
chardimohatṛṣikuṣṭhataimirotkāsaraktaśamanaṃ ca tiktakam | [RājNigh, 12 12.2]
sukvaḍicandanaṃ tiktaṃ kṛcchrapittāsradāhanut | [RājNigh, 12 13.1]
śaityasugandhadaṃ cārdraṃ śuṣkaṃ lepe tadanyathā | [RājNigh, 12 13.2]
nātipītaṃ kairātaṃ śabaraṃ candanaṃ sugandham | [RājNigh, 12 14.1]
vanyaṃ ca gandhakāṣṭhaṃ kirātakāntaṃ ca śailagandhaṃ ca | [RājNigh, 12 14.2]
kairātam uṣṇaṃ kaṭuśītalaṃ ca śleṣmānilaghnaṃ śramapittahāri | [RājNigh, 12 15.1]
visphoṭapāmādikanāśanaṃ ca tṛṣāpahaṃ tāpavimohanāśi | [RājNigh, 12 15.2]
pītagandhaṃ tu kālīyaṃ pītakaṃ mādhavapriyam | [RājNigh, 12 16.1]
kālīyakaṃ pītakāṣṭhaṃ barbaraṃ pītacandanam | [RājNigh, 12 16.2]
pītaṃ ca śītalaṃ tiktaṃ kuṣṭhaśleṣmānilāpaham | [RājNigh, 12 17.1]
kaṇḍūvicarcikādadrukṛmihṛt kāntidaṃ param | [RājNigh, 12 17.2]
pattaṅgaṃ caiva pattrāṅgaṃ raktakāṣṭhaṃ suraṅgadam | [RājNigh, 12 18.1]
pattrāḍhyaṃ paṭṭarāgaṃ ca bhāryāvṛkṣaś ca raktakaḥ | [RājNigh, 12 18.2]
lohitaṃ raṅgakāṣṭhaṃ ca rāgakāṣṭhaṃ kucandanam | [RājNigh, 12 19.1]
paṭṭarañjanakaṃ caiva suraṅgaṃ ca caturdaśa | [RājNigh, 12 19.2]
pattrāṅgaṃ kaṭukaṃ rūkṣam amlaṃ śītaṃ tu gaulyakam | [RājNigh, 12 20.1]
vātapittajvaraghnaṃ ca visphoṭonmādabhūtahṛt | [RājNigh, 12 20.2]
raktacandanam idaṃ ca lohitaṃ śoṇitaṃ ca haricandanaṃ himam | [RājNigh, 12 21.1]
raktasāram atha tāmrasārakaṃ kṣudracandanam athārkacandanam | [RājNigh, 12 21.2]
raktacandanam atīva śītalaṃ tiktam īkṣaṇagadāsradoṣanut | [RājNigh, 12 22.1]
bhūtapittakaphakāsasajvarabhrāntijantuvamijit tṛṣāpaham | [RājNigh, 12 22.2]
barbarotthaṃ barbarakaṃ śvetabarbarakaṃ tathā | [RājNigh, 12 23.1]
śītaṃ sugandhi pittāri surabhi ceti saptadhā | [RājNigh, 12 23.2]
barbaraṃ śītalaṃ tiktaṃ kaphamārutapittajit | [RājNigh, 12 24.1]
kuṣṭhakaṇḍūvraṇān hanti viśeṣād raktadoṣajit | [RājNigh, 12 24.2]
haricandanaṃ surārhaṃ harigandham indracandanaṃ divyam | [RājNigh, 12 25.1]
divijaṃ ca mahāgandhaṃ nandanajaṃ lohitaṃ ca navasaṃjñam | [RājNigh, 12 25.2]
haricandanaṃ tu divyaṃ tiktahimaṃ tad iha durlabhaṃ manujaiḥ | [RājNigh, 12 26.1]
pittāṭopavilopi candanavacchramaśoṣamāndyatāpaharam | [RājNigh, 12 26.2]
candanāni samānāni rasato vīryatas tathā | [RājNigh, 12 27.1]
bhidyante kiṃtu gandhena tatrādyaṃ guṇavattaram | [RājNigh, 12 27.2]
devadāru suradāru dārukaṃ snigdhadārur amarādidāru ca | [RājNigh, 12 28.1]
bhadradāru śivadāru śāmbhavaṃ bhūtahāri bhavadāru rudravat | [RājNigh, 12 28.2]
snigdhadāru smṛtaṃ tiktaṃ snigdhoṣṇaṃ śleṣmavātajit | [RājNigh, 12 29.1]
āmadoṣavibandhārśaḥpramehajvaranāśanam | [RājNigh, 12 29.2]
devakāṣṭhaṃ pūtikāṣṭhaṃ bhadrakāṣṭhaṃ sukāṣṭhakam | [RājNigh, 12 30.1]
asnigdhadārukaṃ caiva kāṣṭhadāru ṣaḍāhvayam | [RājNigh, 12 30.2]
devakāṣṭhaṃ tu tiktoṣṇaṃ rūkṣaṃ śleṣmānilāpaham | [RājNigh, 12 31.1]
bhūtadoṣāpahaṃ dhatte liptam aṅgeṣu kālikam | [RājNigh, 12 31.2]
devadāru dvidhā jñeyaṃ tatrādyaṃ snigdhadārukam | [RājNigh, 12 32.1]
dvitīyaṃ kāṣṭhadāru syād dvayor nāmāny abhedataḥ | [RājNigh, 12 32.2]
cīḍā ca dārugandhā gandhavadhūr gandhamādanī taruṇī | [RājNigh, 12 33.1]
tārā ca bhūtamārī maṅgalyā tu kapāṭinī grahabhītijit | [RājNigh, 12 33.2]
cīḍā kaṭūṣṇā kāsaghnī kaphajid dīpanī parā | [RājNigh, 12 33.3]
atyantasevitā sā tu pittadoṣabhramāpahā | [RājNigh, 12 33.4]
saptaparṇaḥ pattravarṇaḥ śuktiparṇaḥ suparṇakaḥ | [RājNigh, 12 34.1]
saptacchado gucchapuṣpo 'yugmaparṇo municchadaḥ | [RājNigh, 12 34.2]
bṛhattvag bahuparṇaś ca tathā śālmalipattrakaḥ | [RājNigh, 12 35.1]
madagandho gandhiparṇo vijñeyo vahnibhūmitaḥ | [RājNigh, 12 35.2]
saptaparṇas tu tiktoṣṇastridoṣaghnaś ca dīpanaḥ | [RājNigh, 12 36.1]
madagandho nirunddhe 'yaṃ vraṇaraktāmayakrimīn | [RājNigh, 12 36.2]
saralas tu pūtikāṣṭhaṃ tumbī pītadrur utthito dīpataruḥ | [RājNigh, 12 37.1]
sa snigdhadārusaṃjñaḥ snigdho mārīcapattrako navadhā | [RājNigh, 12 37.2]
saralaḥ kaṭutiktoṣṇaḥ kaphavātavināśanaḥ | [RājNigh, 12 38.1]
tvagdoṣaśophakaṇḍūtivraṇaghnaḥ koṣṭhaśuddhidaḥ | [RājNigh, 12 38.2]
jñeyaṃ kuṅkumam agnisekharam asṛk kāśmīrajaṃ pītakaṃ kāśmīraṃ rudhiraṃ varaṃ ca piśunaṃ raktaṃ śaṭhaṃ śoṇitam | [RājNigh, 12 39.1]
vāhlīkaṃ ghusṛṇaṃ vareṇyam aruṇaṃ kāleyakaṃ jāguḍaṃ kāntaṃ vahniśikhaṃ ca kesaravaraṃ gauraṃ karākṣīritam | [RājNigh, 12 39.2]
kuṅkumaṃ surabhi tiktakaṭūṣṇaṃ kāsavātakaphakaṇṭharujāghnam | [RājNigh, 12 40.1]
mūrdhaśūlaviṣadoṣanāśanaṃ rocanaṃ ca tanukāntikārakam | [RājNigh, 12 40.2]
tṛṇakuṅkumaṃ tṛṇāsraṃ gandhitṛṇaṃ śoṇitaṃ ca tṛṇapuṣpam | [RājNigh, 12 41.1]
gandhādhikaṃ tṛṇotthaṃ tṛṇagauraṃ lohitaṃ ca navasaṃjñam | [RājNigh, 12 41.2]
tṛṇakuṅkumaṃ kaṭūṣṇaṃ kaphamārutaśophanut | [RājNigh, 12 42.1]
kaṇḍūtipāmākuṣṭhāmadoṣaghnaṃ bhāskaraṃ param | [RājNigh, 12 42.2]
priyaṅguḥ phalinī śyāmā priyavallī phalapriyā | [RājNigh, 12 43.1]
gaurī govandanī vṛttā kārambhā kaṅguḥ kaṅgunī | [RājNigh, 12 43.2]
bhaṅgurā gauravallī ca subhagā parṇabhedinī | [RājNigh, 12 44.1]
śubhā pītā ca maṅgalyā śreyasī cāṅkabhūmitā | [RājNigh, 12 44.2]
priyaṅguḥ śītalā tiktā dāhapittāsradoṣajit | [RājNigh, 12 45.1]
vāntibhrāntijvaraharā vaktrajāḍyavināśanī | [RājNigh, 12 45.2]
kastūrī mṛganābhis tu madanī gandhacelikā | [RājNigh, 12 46.1]
vedhamukhyā ca mārjārī subhagā bahugandhadā | [RājNigh, 12 46.2]
sahasravedhī śyāmā syāt kāmānandā mṛgāṇḍajā | [RājNigh, 12 47.1]
kuraṅganābhī lalitā mado mṛgamadas tathā | [RājNigh, 12 47.2]
śyāmalī kāmamodī ca vijñeyāṣṭādaśāhvayā | [RājNigh, 12 47.3]
kastūrī surabhis tiktā cakṣuṣyā mukharogajit | [RājNigh, 12 48.1]
kilāsakaphadaurgandhyavātālakṣmīmalāpahā | [RājNigh, 12 48.2]
kapilā piṅgalā kṛṣṇā kastūrī trividhā kramāt | [RājNigh, 12 49.1]
nepāle 'pi ca kāśmīre kāmarūpe ca jāyate | [RājNigh, 12 49.2]
sāpy ekā kharikā tataś ca tilakā jñeyā kulitthāparā piṇḍānyāpi ca nāyiketi ca parā yā pañcabhedābhidhā | [RājNigh, 12 50.1]
sā śuddhā mṛganābhitaḥ kramavaśād eṣā kṣitīśocitā pakṣatyādidinatrayeṣu janitā kastūrikā stūyate | [RājNigh, 12 50.2]
cūrṇākṛtis tu kharikā tilakā tilābhā kaulatthabījasadṛśī ca kulitthakā ca | [RājNigh, 12 51.1]
sthūlā tataḥ kiyad iyaṃ kila piṇḍikākhyā tasyāś ca kiṃcid adhikā yadi nāyikā sā | [RājNigh, 12 51.2]
svāde tiktā piñjarā ketakīnāṃ gandhaṃ dhatte lāghavaṃ tolane ca | [RājNigh, 12 52.1]
yāpsu nyastā naiva vaivarṇyam īyāt kastūrī sā rājabhogyāpraśastā | [RājNigh, 12 52.2]
yā gandhaṃ ketakīnām apaharati madaṃ sindhurāṇāṃ ca varṇe svāde tiktā kaṭur vā laghur atha tulitā marditā cikkaṇā syāt | [RājNigh, 12 53.1]
dāhaṃ yā naiti vahnau śimiśimiti ciraṃ carmagandhā hutāśe sā kastūrī praśastā varamṛgatanujā rājate rājabhogyā | [RājNigh, 12 53.2]
bāle jarati ca hariṇe kṣīṇe rogiṇi ca mandagandhayutā | [RājNigh, 12 54.1]
kāmāture ca taruṇe kastūrī bahulaparimalā bhavati | [RājNigh, 12 54.2]
yā snigdhā dhūmagandhā vahati vinihitā pītatāṃ pāthaso 'ntar niḥśeṣaṃ yā niviṣṭā bhavati hutavahe bhasmasād eva sadyaḥ | [RājNigh, 12 55.1]
yā ca nyastā tulāyāṃ kalayati gurutāṃ marditā rūkṣatāṃ ca jñeyā kastūrikeyaṃ khalu kṛtamatibhiḥ kṛtrimā naiva sevyā | [RājNigh, 12 55.2]
śuddho vā malino 'stu vā mṛgamadaḥ kiṃ jātam etāvatā ko 'py asyānavadhiś camatkṛtinidhiḥ saurabhyam eko guṇaḥ | [RājNigh, 12 56.1]
yenāsau smaramaṇḍanaikavasatir bhāle kapole gale dormūle kucamaṇḍale ca kurute saṅgaṃ kuraṅgīdṛśām | [RājNigh, 12 56.2]
gorocanā ruciḥ śobhā rucirā śobhanā śubhā | [RājNigh, 12 57.1]
gaurī ca rocanā piṅgā maṅgalyā piṅgalā śivā | [RājNigh, 12 57.2]
pītā ca gautamī gavyā vandanīyā ca kāñcanī | [RājNigh, 12 58.1]
medhyā manoramā śyāmā rāmā bhūmikarāhvayā | [RājNigh, 12 58.2]
gorocanā ca śiśirā viṣadoṣahantrī rucyā ca pācanakarī krimikuṣṭhahantrī | [RājNigh, 12 59.1]
bhūtagrahopaśamanaṃ kurute ca pathyā śṛṅgāramaṅgalakarī janamohinī ca | [RājNigh, 12 59.2]
karpūro ghanasārakaḥ sitakaraḥ śītaḥ śaśāṅkaḥ śilā śītāṃśur himavālukā himakaraḥ śītaprabhaḥ śāmbhavaḥ | [RājNigh, 12 60.1]
śubhrāṃśuḥ sphaṭikābhrasāramihikātārābhracandrendavaś candrālokatuṣāragaurakumudāny ekādaśāhvā dviśaḥ | [RājNigh, 12 60.2]
potāso bhīmasenas tadanu sitakaraḥ śaṃkarāvāsasaṃjñaḥ prāṃśuḥ piñjo 'bdasāras tadanu himayutā vālukā jūṭikā ca | [RājNigh, 12 61.1]
paścād asyās tuṣāras tadupari sahimaḥ śītalaḥ pakvikānyā karpūrasyeti bhedā guṇarasamahasāṃ vaidyadṛśyena dṛśyāḥ | [RājNigh, 12 61.2]
karpūro nūtanas tiktaḥ snigdhaś coṣṇo 'sradāhadaḥ | [RājNigh, 12 62.1]
cirastho dāhadoṣaghnaḥ sa dhautaḥ śubhakṛt paraḥ | [RājNigh, 12 62.2]
śiro madhyaṃ talaṃ ceti karpūras trividhaḥ smṛtaḥ | [RājNigh, 12 63.1]
śiraḥ stambhāgrasaṃjātaṃ madhyaṃ parṇatale talam | [RājNigh, 12 63.2]
bhāsvadviśadapulakaṃ śirojātaṃ tu madhyamam | [RājNigh, 12 64.1]
sāmānyapulakaṃ svacchaṃ tale cūrṇaṃ tu gaurakam | [RājNigh, 12 64.2]
stambhagarbhasthitaṃ śreṣṭhaṃ stambhabāhye ca madhyamam | [RājNigh, 12 65.1]
svaccham īṣat haridrābhaṃ śubhraṃ tan madhyamaṃ smṛtam sudṛḍhaṃ śubhrarūkṣaṃ ca pulakaṃ bāhyajaṃ vadet | [RājNigh, 12 65.2]
svacchaṃ bhṛṅgārapattraṃ laghutaraviśadaṃ tolane tiktakaṃ cet svāde śaityaṃ suhṛdyaṃ bahalaparimalāmodasaurabhyadāyi | [RājNigh, 12 66.1]
niḥsnehaṃ dārḍhyapattraṃ śubhataram iti cet rājayogyaṃ praśastaṃ karpūraṃ cānyathā ced bahutaram aśane sphoṭadāyi vraṇāya | [RājNigh, 12 66.2]
cīnakaś cīnakarpūraḥ kṛtrimo dhavalaḥ paṭuḥ | [RājNigh, 12 67.1]
meghasāras tuṣāraś ca dvīpakarpūrajaḥ smṛtaḥ | [RājNigh, 12 67.2]
cīnakaḥ kaṭutiktoṣṇa īṣacchītaḥ kaphāpahaḥ | [RājNigh, 12 68.1]
kaṇṭhadoṣahārī medhyaḥ pācanaḥ krimināśanaḥ | [RājNigh, 12 68.2]
javādi gandharājaṃ syāt kṛtrimaṃ mṛgacarmajam | [RājNigh, 12 69.1]
samūhagandhaṃ gandhāḍhyaṃ snigdhaṃ sāmrāṇikardamam | [RājNigh, 12 69.2]
sugandhaṃ tailaniryāsaṃ kuṭāmodaṃ daśābhidham | [RājNigh, 12 69.3]
saugandhikaṃ javādi syāt snigdhaṃ coṣṇaṃ sukhāvaham | [RājNigh, 12 70.1]
vāte hitaṃ ca rājñāṃ ca mohanāhlādakāraṇam | [RājNigh, 12 70.2]
javādi nīlaṃ sasnigdham īṣat pītaṃ sugandhadam | [RājNigh, 12 71.1]
ātape bahulāmodaṃ rājñāṃ yogyaṃ na cānyathā | [RājNigh, 12 71.2]
tūṇīkas tūṇikas tūṇī pītakaḥ kacchapas tathā | [RājNigh, 12 72.1]
nandī kurakaḥ kānto nandīvṛkṣo navāhvayaḥ | [RājNigh, 12 72.2]
vṛkṣaḥ kaṭus tiktaḥ śītas tiktāsradāhajit | [RājNigh, 12 73.1]
śiro'rtiśvetakuṣṭhaghnaḥ sugandhiḥ puṣṭivīryadaḥ | [RājNigh, 12 73.2]
jātīpattrī jātikośaḥ sumanaḥpattrikāpi sā | [RājNigh, 12 74.1]
mālatīpattrikā pañcanāmnī saumanasāyinī | [RājNigh, 12 74.2]
jātīpattrī kaṭus tiktā surabhiḥ kaphanāśanī | [RājNigh, 12 75.1]
vaktravaiśadyajananī jāḍyadoṣanikṛntanī | [RājNigh, 12 75.2]
jātīphalaṃ jātiśasyaṃ śālūkaṃ mālatīphalam | [RājNigh, 12 76.1]
majjāsāraṃ jātisāraṃ puṭaṃ ca sumanaḥphalam | [RājNigh, 12 76.2]
jātīphalaṃ kaṣāyoṣṇaṃ kaṭu kaṇṭhāmayārtijit | [RājNigh, 12 77.1]
vātātisāramehaghnaṃ laghu vṛṣyaṃ ca dīpanam | [RājNigh, 12 77.2]
kakkolakaṃ kṛtaphalaṃ kolakaṃ kaṭukaṃ phalam | [RājNigh, 12 78.1]
vidveṣyaṃ sthūlamaricaṃ karkolaṃ mādhavocitam | [RājNigh, 12 78.2]
kaṅkolaṃ kaṭphalaṃ proktaṃ mārīcaṃ rudrasaṃmitam | [RājNigh, 12 78.3]
kakkolaṃ kaṭu tiktoṣṇaṃ vaktrajāḍyaharaṃ param | [RājNigh, 12 79.1]
dīpanaṃ pācanaṃ rucyaṃ kaphavātanikṛntanam | [RājNigh, 12 79.2]
lavaṃgakalikā divyaṃ lavaṃgaṃ śekharaṃ lavam | [RājNigh, 12 80.1]
śrīpuṣpaṃ devakusumaṃ ruciraṃ vārisambhavam | [RājNigh, 12 80.2]
tīkṣṇapuṣpaṃ tu bhṛṅgāraṃ gīrvāṇakusumaṃ tathā | [RājNigh, 12 81.1]
puṣpakaṃ candanādi syāt jñeyaṃ trayodaśāhvayam | [RājNigh, 12 81.2]
lavaṃgaṃ śītalaṃ tiktaṃ cakṣuṣyaṃ bhaktarocanam | [RājNigh, 12 82.1]
vātapittakaphaghnaṃ ca tīkṣṇaṃ mūrdharujāpaham | [RājNigh, 12 82.2]
lavaṃgaṃ soṣṇakaṃ tīkṣṇaṃ vipāke madhuraṃ himam | [RājNigh, 12 83.1]
vātapittakaphāmaghnaṃ kṣayakāsāsradoṣanut | [RājNigh, 12 83.2]
svādus tv agarusāraḥ syāt sudhūmyo gandhadhūmajaḥ | [RājNigh, 12 84.1]
svāduḥ kaṭukaṣāyoṣṇaḥ sadhūmāmodavātajit | [RājNigh, 12 84.2]
kṛṣṇāgaru syād agaru śṛṅgāraṃ viśvarūpakam | [RājNigh, 12 85.1]
śīrṣaṃ kālāgaru keśyaṃ vasukaṃ kṛṣṇakāṣṭhakam | [RājNigh, 12 85.2]
dhūpārhaṃ vallaraṃ gandharājakaṃ dvādaśāhvayam | [RājNigh, 12 85.3]
kṛṣṇāgaru kaṭūṣṇaṃ ca tiktaṃ lepe ca śītalam | [RājNigh, 12 86.1]
pāne pittaharaṃ kiṃcit tridoṣaghnam udāhṛtam | [RājNigh, 12 86.2]
anyāgaru pītakaṃ ca lohaṃ varṇaprasādanam | [RājNigh, 12 87.1]
anāryakam asāraṃ ca kṛmijagdhaṃ ca kāṣṭhakam | [RājNigh, 12 87.2]
kāṣṭhāgaru kaṭūṣṇaṃ ca lepe rūkṣaṃ kaphāpaham | [RājNigh, 12 88]
dāhāgaru dahanāgaru dāhakakāṣṭhaṃ ca vahnikāṣṭhaṃ ca | [RājNigh, 12 89.1]
dhūpāgaru tailāgaru puraṃ ca puramathanavallabhaṃ caiva | [RājNigh, 12 89.2]
dāhāgaru kaṭukoṣṇaṃ keśānāṃ vardhanaṃ ca varṇyaṃ ca | [RājNigh, 12 90.1]
apanayati keśadoṣān ātanute saṃtataṃ ca saugandhyam | [RājNigh, 12 90.2]
maṅgalyā mallikā gandhamaṅgalāgaruvācakā | [RājNigh, 12 91.1]
maṅgalyā guruśiśirā gandhāḍhyā yogavāhikā | [RājNigh, 12 91.2]
māṃsī tu jaṭilā peśī kravyādī piśitā miśī | [RājNigh, 12 92.1]
keśinī ca jaṭā hiṃsrā jaṭāmāṃsī ca māṃsinī | [RājNigh, 12 92.2]
jaṭālā naladā meṣī tāmasī cakravartinī | [RājNigh, 12 93.1]
mātā bhūtajaṭā caiva jananī ca jaṭāvatī | [RājNigh, 12 93.2]
mṛgabhakṣāpi cety etā ekaviṃśatidhābhidhāḥ | [RājNigh, 12 93.3]
surabhis tu jaṭāmāṃsī kaṣāyā kaṭuśītalā | [RājNigh, 12 94.1]
kaphahṛd bhūtadāhaghnī pittaghnī modakāntikṛt | [RājNigh, 12 94.2]
dvitīyā gandhamāṃsī ca keśī bhūtajaṭā smṛtā | [RājNigh, 12 95.1]
piśācī pūtanā caiva bhūtakeśī ca lomaśā | [RājNigh, 12 95.2]
jaṭālā laghumāṃsī ca khyātā cāṅkamitāhvayā | [RājNigh, 12 95.3]
gandhamāṃsī tiktaśītā kaphakaṇṭhāmayāpahā | [RājNigh, 12 96.1]
raktapittaharā varṇyā viṣabhūtajvarāpahā | [RājNigh, 12 96.2]
ākāśamāṃsī sūkṣmānyā nirālambā khasambhavā | [RājNigh, 12 97.1]
sevālī sūkṣmapattrī ca gaurī parvatavāsinī | [RājNigh, 12 97.2]
abhramāṃsī himā śophavraṇanāḍīrujāpahā | [RājNigh, 12 98.1]
lūtāgardabhajālādihāriṇī varṇakāriṇī | [RājNigh, 12 98.2]
turuṣko yāvano dhūmro dhūmravarṇaḥ sugandhikaḥ | [RājNigh, 12 99.1]
sihlakaḥ sihlasāraś ca pītasāraḥ kapis tathā | [RājNigh, 12 99.2]
piṇyākaḥ kapijaḥ kalkaḥ piṇḍitaḥ piṇḍatailakaḥ | [RājNigh, 12 100.1]
karevaraḥ kṛtrimako lepano munibhūhvayaḥ | [RājNigh, 12 100.2]
turuṣkaḥ surabhis tiktaḥ kaṭusnigdhaś ca kuṣṭhajit | [RājNigh, 12 101.1]
kaphapittāśmarīmūtrāghātabhūtajvarārtijit | [RājNigh, 12 101.2]
guggulur yavanadviṣṭo bhavābhīṣṭo niśāṭakaḥ | [RājNigh, 12 102.1]
jaṭālaḥ kālaniryāsaḥ pūro bhūtaharaḥ śivaḥ | [RājNigh, 12 102.2]
kauśikaḥ śāmbhavo durgo yātughno mahiṣākṣakaḥ | [RājNigh, 12 103.1]
deveṣṭo marudeśyo 'pi rakṣohā rūkṣagandhakaḥ | [RājNigh, 12 103.2]
divyas tu mahiṣākṣaś ca nāmāny etāni viṃśatiḥ | [RājNigh, 12 103.3]
gugguluḥ kaṭutiktoṣṇaḥ kaphamārutakāsajit | [RājNigh, 12 104.1]
krimivātodaraplīhaśophārśoghno rasāyanaḥ | [RājNigh, 12 104.2]
gandharājaḥ svarṇakaṇaḥ suvarṇaḥ kaṇagugguluḥ | [RājNigh, 12 105.1]
kanako vaṃśapotaś ca surasaś ca palaṃkaṣaḥ | [RājNigh, 12 105.2]
kaṇagugguluḥ kaṭūṣṇaḥ surabhir vātanāśanaḥ | [RājNigh, 12 106.1]
śūlagulmodarādhmānakaphaghnaś ca rasāyanaḥ | [RājNigh, 12 106.2]
gugguluś ca tṛtīyo 'nyo bhūmijo daityamedajaḥ | [RājNigh, 12 107.1]
durgāhlāda iḍājāta āśādiripusambhavaḥ | [RājNigh, 12 107.2]
majjājo madajaś caiva mahiṣāsurasambhavaḥ | [RājNigh, 12 107.3]
guggulur bhūmijas tiktaḥ kaṭūṣṇaḥ kaphavātajit | [RājNigh, 12 108.2]
umāpriyaś ca bhūtaghno medhyaḥ saurabhyadaḥ sadā | [RājNigh, 12 108.3]
rālaḥ sarjarasaś caiva śālaḥ kanakalodbhavaḥ | [RājNigh, 12 109.1]
lalanaḥ śālaniryāso deveṣṭaḥ śītalas tathā | [RājNigh, 12 109.2]
bahurūpaḥ śālarasaḥ sarjaniryāsakas tathā | [RājNigh, 12 110.1]
surabhiḥ suradhūpaś ca yakṣadhūpo 'gnivallabhaḥ | [RājNigh, 12 110.2]
kālaḥ kalalajaḥ prokto nāmnā saptadaśāṅkitaḥ | [RājNigh, 12 110.3]
rālas tu śiśiraḥ snigdhaḥ kaṣāyas tiktasaṃgrahaḥ | [RājNigh, 12 111.1]
vātapittaharaḥ sphoṭakaṇḍūtivraṇanāśanaḥ | [RājNigh, 12 111.2]
kundurukaḥ saurāṣṭraḥ śikharī kundurukakundukas tīkṣṇaḥ | [RājNigh, 12 111.3]
gopurako bahugandhaḥ pālindo bhīṣaṇaś ca daśasaṃjñaḥ | [RājNigh, 12 111.4]
kundurur madhuras tiktaḥ kaphapittārtidāhanut | [RājNigh, 12 112.1]
pāne lepe ca śiśiraḥ pradarāmayaśāntikṛt | [RājNigh, 12 112.2]
kuṣṭhaṃ rujāgado vyādhir āmayaṃ pāribhadrakam | [RājNigh, 12 113.1]
rāmaṃ vānīrajaṃ vāpyaṃ jñeyaṃ tvagdoṣam utpalam | [RājNigh, 12 113.2]
kutsaṃ ca pāṭavaṃ caiva padmakaṃ manusaṃjñakam | [RājNigh, 12 113.3]
kuṣṭhaṃ kaṭūṣṇaṃ tiktaṃ syāt kaphamārutakuṣṭhajit | [RājNigh, 12 114.1]
visarpaviṣakaṇḍūtikharjūdadrughnakāntikṛt | [RājNigh, 12 114.2]
sārivā śāradā gopā gopavallī pratānikā | [RājNigh, 12 115.1]
gopakanyā latāsphotā navāhvā kāṣṭhasārivā | [RājNigh, 12 115.2]
sārivānyā kṛṣṇamūlī kṛṣṇā candanasārivā | [RājNigh, 12 116.1]
bhadrā candanagopā tu candanā kṛṣṇavally api | [RājNigh, 12 116.2]
sārive dve tu madhure kaphavātāsranāśane | [RājNigh, 12 117.1]
kuṣṭhakaṇḍūjvarahare mehadurgandhināśane | [RājNigh, 12 117.2]
nakhaḥ kararuhaḥ śilpī śuktiḥ śaṅkhaḥ khuraḥ śaphaḥ | [RājNigh, 12 118.1]
valaḥ kośī ca karajo hanur nāgahanus tathā | [RājNigh, 12 118.2]
pāṇijo badarīpattro dhūpyaḥ paṇyavilāsinī | [RājNigh, 12 119.1]
saṃdhinālaḥ pāṇiruhaḥ syād aṣṭādaśasaṃjñakaḥ | [RājNigh, 12 119.2]
nakhaḥ syād uṣṇakaṭuko viṣaṃ hanti prayojitaḥ | [RājNigh, 12 120.1]
kuṣṭhakaṇḍūvraṇaghnaś ca bhūtavidrāvaṇaḥ paraḥ | [RājNigh, 12 120.2]
nakho 'nyaḥ syād balanakhaḥ kūṭasthaś cakranāyakaḥ | [RājNigh, 12 121.1]
cakrī cakranakhas tryasraḥ kālo vyāghranakhaḥ smṛtaḥ | [RājNigh, 12 121.2]
dvīpinakho vyālanakhaḥ khapuṭo vyālapāṇijaḥ | [RājNigh, 12 122.1]
vyālāyudho vyālabalo vyālakhaḍgaś ca ṣoḍaśa | [RājNigh, 12 122.2]
vyālanakhas tu tiktoṣṇaḥ kaṣāyaḥ kaphavātajit | [RājNigh, 12 123.1]
kuṣṭhakaṇḍūvraṇaghnaś ca varṇyaḥ saugandhyadaḥ paraḥ | [RājNigh, 12 123.2]
spṛkkā ca devī piśunā vadhūś ca koṭir manur brāhmaṇikā sugandhā | [RājNigh, 12 124.1]
samudrakāntā kuṭilā tathā ca mālālikā bhūtalikā ca laghvī | [RājNigh, 12 124.2]
nirmālyā sukumārā ca mālālī devaputrikā | [RājNigh, 12 125.1]
pañcaguptir asṛk proktā nakhapuṣpī ca viṃśatiḥ | [RājNigh, 12 125.2]
spṛkkā kaṭukaṣāyā ca tiktā śleṣmārtikāsajit | [RājNigh, 12 126.1]
śleṣmamehāśmarīkṛcchranāśanī ca sugandhadā | [RājNigh, 12 126.2]
sthauṇeyakaṃ barhiśikhaṃ śukacchadaṃ mayūracūḍaṃ śukapucchakaṃ tathā | [RājNigh, 12 127.1]
vikīrṇaromāpi ca kīravarṇakaṃ vikarṇasaṃjñaṃ haritaṃ navāhvayam | [RājNigh, 12 127.2]
sthauṇeyaṃ kaphavātaghnaṃ sugandhi kaṭutiktakam | [RājNigh, 12 128.1]
pittaprakopaśamanaṃ balapuṣṭivivardhanam | [RājNigh, 12 128.2]
murā gandhavatī daityā gandhāḍhyā gandhamādanī | [RājNigh, 12 129.1]
surabhir bhūrigandhā ca kuṭī gandhakuṭī tathā | [RājNigh, 12 129.2]
murā tiktā kaṭuḥ śītā kaṣāyā kaphapittahṛt | [RājNigh, 12 130.1]
śvāsāsṛgviṣadāhārtibhramamūrchātṛṣāpahā | [RājNigh, 12 130.2]
śaileyaṃ śilajaṃ vṛddhaṃ śilāpuṣpaṃ śilodbhavam | [RājNigh, 12 131.1]
sthaviraṃ palitaṃ jīrṇaṃ tathā kālānusāryakam | [RājNigh, 12 131.2]
śilotthaṃ ca śilādadruḥ śailajaṃ giripuṣpakam | [RājNigh, 12 132.1]
śilāprasūnaṃ subhagaṃ śailakaṃ ṣoḍaśāhvayam | [RājNigh, 12 132.2]
śaileyaṃ śiśiraṃ tiktaṃ sugandhi kaphapittajit | [RājNigh, 12 133.1]
dāhatṛṣṇāvamiśvāsavraṇadoṣavināśanam | [RājNigh, 12 133.2]
corakaḥ śaṅkitaś caṇḍā duṣpattraḥ kṣemako ripuḥ | [RājNigh, 12 134.1]
capalaḥ kitavo dhūrtaḥ paṭur nīco niśācaraḥ | [RājNigh, 12 134.2]
gaṇahāsaḥ kopanakaś caurakaḥ phalacorakaḥ | [RājNigh, 12 135.1]
duṣkulo granthilaś caiva sugranthiḥ parṇacorakaḥ | [RājNigh, 12 135.2]
granthiparṇo granthidalo granthipattras trinetradhā | [RājNigh, 12 135.3]
corakas tīvragandhoṣṇas tikto vātakaphāpahaḥ | [RājNigh, 12 136.1]
nāsāmukharujājīrṇakrimidoṣavināśanaḥ | [RājNigh, 12 136.2]
padmakaṃ pītakaṃ pītaṃ mālayaṃ śītalaṃ himam | [RājNigh, 12 137.1]
śubhraṃ kedārajaṃ raktaṃ pāṭalāpuṣpasaṃnibham | [RājNigh, 12 137.2]
padmakāṣṭhaṃ padmavṛkṣaṃ proktaṃ syād dvādaśāhvayam | [RājNigh, 12 137.3]
padmakaṃ śītalaṃ tiktaṃ raktapittavināśanam | [RājNigh, 12 138.1]
mohadāhajvarabhrāntikuṣṭhavisphoṭaśāntikṛt | [RājNigh, 12 138.2]
prapauṇḍarīkaṃ cakṣuṣyaṃ puṇḍaryaṃ puṇḍarīyakam | [RājNigh, 12 139.1]
pauṇḍaryaṃ ca supuṣpaṃ ca sānujaṃ cānujaṃ smṛtam | [RājNigh, 12 139.2]
prapauṇḍarīkaṃ cakṣuṣyaṃ madhuraṃ tiktaśītalam | [RājNigh, 12 140.1]
pittaraktavraṇān hanti jvaradāhatṛṣāpaham | [RājNigh, 12 140.2]
lāmajjakaṃ sunālaṃ syād amṛṇālaṃ lavaṃ laghu | [RājNigh, 12 141.1]
iṣṭakāpathakaṃ śīghraṃ dīrghamūlaṃ jalāśrayam | [RājNigh, 12 141.2]
lāmajjakaṃ himaṃ tiktaṃ madhuraṃ vātapittajit | [RājNigh, 12 142.1]
tṛḍdāhaśramamūrchārtiraktapittajvarāpaham | [RājNigh, 12 142.2]
māṃsarohiṇy atiruhā vṛttā carmakaṣā ca sā | [RājNigh, 12 143.1]
vikasā māṃsarohī ca jñeyā māṃsaruhā muniḥ | [RājNigh, 12 143.2]
anyā māṃsī sadāmāṃsī māṃsarohā rasāyanī | [RājNigh, 12 144.1]
sulomā lomakaraṇī rohiṇī māṃsarohikā | [RājNigh, 12 144.2]
vikasā kaṭukā tiktā tathoṣṇā svarasādanut | [RājNigh, 12 145.1]
rasāyanaprayogāc ca sarvarogaharā matā | [RājNigh, 12 145.2]
kaṣāyā grāhiṇī varṇyā raktapittaprasādanī | [RājNigh, 12 145.3]
rohiṇīyugalaṃ śītaṃ kaṣāyaṃ krimināśanam | [RājNigh, 12 146.1]
kaṇṭhaśuddhikaraṃ rucyaṃ vātadoṣaniṣūdanam | [RājNigh, 12 146.2]
śrīveṣṭo vṛkṣadhūpaś ca cīḍāgandho rasāṅgakaḥ | [RājNigh, 12 147.1]
śrīvāsaḥ śrīraso veṣṭo lakṣmīveṣṭas tu veṣṭakaḥ | [RājNigh, 12 147.2]
veṣṭasāro rasāveṣṭaḥ kṣīraśīrṣaḥ sudhūpakaḥ | [RājNigh, 12 148.1]
dhūpāṅgas tilaparṇaś ca saralāṅgo 'pi ṣoḍaśa | [RājNigh, 12 148.2]
śrīveṣṭaḥ kaṭutiktaś ca kaṣāyaḥ śleṣmapittajit | [RājNigh, 12 149.1]
yonidoṣarujājīrṇavraṇaghnādhmānadoṣajit | [RājNigh, 12 149.2]
uśīram amṛṇālaṃ syāj jalavāsaṃ haripriyam | [RājNigh, 12 150.1]
mṛṇālam abhayaṃ vīraṃ vīraṇaṃ samagandhikam | [RājNigh, 12 150.2]
raṇapriyaṃ vāritaraṃ śiśiraṃ śitimūlakam | [RājNigh, 12 151.1]
veṇīgamūlakaṃ caiva jalāmodaṃ sugandhikam | [RājNigh, 12 151.2]
sugandhimūlakaṃ śubhraṃ bālakaṃ grahabhūhvayam | [RājNigh, 12 151.3]
uśīraṃ śītalaṃ tiktaṃ dāhaśramaharaṃ param | [RājNigh, 12 152.1]
pittajvarārtiśamanaṃ jalasaugandhyadāyakam | [RājNigh, 12 152.2]
nalikā vidrumalatikā kapotabāṇā nalī ca nirmathyā | [RājNigh, 12 153.1]
suṣirā dhamanī stutyā raktadalā nartakī naṭī rudrāḥ | [RājNigh, 12 153.2]
nalikā tiktakaṭukā tīkṣṇā ca madhurā himā | [RājNigh, 12 154.1]
kṛmivātodarārtyarśaḥśūlaghnī malaśodhanī | [RājNigh, 12 154.2]
itthaṃ gandhadravyakadambāhvayavīryavyākhyāvācoyuktiviviktojjvalasargam | [RājNigh, 12 155.1]
vargaṃ vaktrāmbhoruhamodārham adhīyāthainaṃ madhye saṃsad asau dīvyatu vaidyaḥ | [RājNigh, 12 155.2]
ye gandhayanti sakalāni ca bhūtalāni lokāṃś ca ye 'pi sukhayanti ca gandhalubdhān | [RājNigh, 12 156.1]
teṣām ayaṃ malayajādisugandhināmnāṃ bhūr gandhavarga iti viśrutim eti vargaḥ | [RājNigh, 12 156.2]
yasyoccaiś caritāni śītasurabhīṇy abhyasya satyātmano duścāritrajanā niṣaṅgajanitaṃ drāg dauḥstham āsthan svakam tasyāyaṃ kṛtinaḥ kṛtau narahareḥ śrīcandanādiḥ sthitiṃ vargo vāñchati nāmanaigamaśikhābhūṣāmaṇau dvādaśaḥ | [RājNigh, 12 157]
{RājNigh, 13}
trisvarṇaraupyatāmrāṇi trapu sīsaṃ dvirītikā | [RājNigh, 13 1.1]
kāṃsyāyo vartakaṃ kāntaṃ kiṭṭaṃ muṇḍaṃ ca tīkṣṇakam | [RājNigh, 13 1.2]
śilā sindūrabhūnāgaṃ hiṅgulaṃ gairikaṃ dvidhā | [RājNigh, 13 2.1]
tuvarī haritālaṃ ca gandhakaṃ ca śilājatu | [RājNigh, 13 2.2]
sikthakaṃ ca dvikāsīsaṃ mākṣikau pañcadhāñjanam | [RājNigh, 13 3.1]
kampillatuttharasakaṃ pāradaś cābhrakaṃ catuḥ | [RājNigh, 13 3.2]
sphaṭī ca kṣullakaḥ śaṅkhau kapardaḥ śuktikā dvidhā | [RājNigh, 13 4.1]
khaṭinī dugdhapāṣāṇo maṇiś ca karpūrādyakaḥ | [RājNigh, 13 4.2]
sikatā ca dvikaṅguṣṭhaṃ vimalā ca dvidhā matā | [RājNigh, 13 5.1]
tathākhuprastaraś caiva śaravedamitāhvayāḥ | [RājNigh, 13 5.2]
atha ratnaṃ navaṃ vakṣye padmarāgādikaṃ kramāt | [RājNigh, 13 5.3]
māṇikyamuktāphalavidrumāṇi gārutmataṃ syād atha puṣparāgaḥ | [RājNigh, 13 6.1]
vajraṃ ca nīlaṃ ca nava krameṇa gomedavaiḍūryayutāni tāni | [RājNigh, 13 6.2]
sphaṭikaś ca sūryakānto vaikrāntaś candrakāntakaḥ | [RājNigh, 13 7.1]
rājāvartaḥ perojaṃ syād ubhau bāṇāś ca saṃkhyayā | [RājNigh, 13 7.2]
svarṇaṃ suvarṇakanakojjvalakāñcanāni kalyāṇahāṭakahiraṇyamanoharāṇi | [RājNigh, 13 8.1]
gāṅgeyagairikamahārajatāgnivīryarukmāgnihematapanīyakabhāskarāṇi | [RājNigh, 13 8.2]
jāmbūnadāṣṭāpadajātarūpapiñjānacāmīkarakarburāṇi | [RājNigh, 13 9.1]
kārtasvarāpiñjarabharmabhūritejāṃsi dīptānalapītakāni | [RājNigh, 13 9.2]
maṅgalyasaumeravaśātakumbhaśṛṅgāracandrājarajāmbavāni | [RājNigh, 13 10.1]
āgneyaniṣkāgniśikhāni ceti netrābdhinirdhāritanāma hema | [RājNigh, 13 10.2]
svarṇaṃ snigdhakaṣāyatiktamadhuraṃ doṣatrayadhvaṃsanaṃ śītaṃ svādu rasāyanaṃ ca rucikṛc cakṣuṣyam āyuṣpradam | [RājNigh, 13 11.1]
prajñāvīryabalasmṛtisvarakaraṃ kāntiṃ vidhatte tanoḥ saṃdhatte duritakṣayaṃ śriyam idaṃ dhatte nṝṇāṃ dhāraṇāt | [RājNigh, 13 11.2]
dāhe ca raktam atha yac ca sitaṃ chidāyāṃ kāśmīrakānti ca vibhāti nikāṣapaṭṭe | [RājNigh, 13 12.1]
snigdhaṃ ca gauravam upaiti ca yat tulāyāṃ jātyā tad eva kanakaṃ mṛdu raktapītam | [RājNigh, 13 12.2]
tac caikaṃ rasavedhajaṃ tad aparaṃ jātaṃ svayaṃ bhūmijaṃ kiṃcānyad bahulohasaṃkarabhavaṃ ceti tridhā kāñcanam | [RājNigh, 13 13.1]
tatrādyaṃ kila pītaraktam aparaṃ raktaṃ tato 'nyat tathā mairālaṃ tad atikrameṇa tad idaṃ syāt pūrvapūrvottamam | [RājNigh, 13 13.2]
raupyaṃ śubhraṃ vasuśreṣṭhaṃ ruciraṃ candralohakam | [RājNigh, 13 14.1]
śvetakaṃ tu mahāśubhraṃ rajataṃ taptarūpakam | [RājNigh, 13 14.2]
candrabhūtiḥ sitaṃ tāraṃ kaladhautendulohakam | [RājNigh, 13 15.1]
kupyaṃ dhautaṃ tathā saudhaṃ candrahāsaṃ munīndukam | [RājNigh, 13 15.2]
raupyaṃ snigdhaṃ kaṣāyāmlaṃ vipāke madhuraṃ saram | [RājNigh, 13 16.1]
vātapittaharaṃ rucyaṃ valīpalitanāśanam | [RājNigh, 13 16.2]
dāhacchedanikāṣeṣu sitaṃ snigdhaṃ ca yad guru | [RājNigh, 13 17.1]
sugharṣe 'pi ca varṇāḍhyam uttamaṃ tad udīritam | [RājNigh, 13 17.2]
tāmraṃ mlecchamukhaṃ śulvaṃ tapaneṣṭam udumbaram | [RājNigh, 13 18.1]
tryambakaṃ cāravindaṃ ca ravilohaṃ ravipriyam | [RājNigh, 13 18.2]
raktaṃ nepālakaṃ caiva raktadhātuḥ karendudhā | [RājNigh, 13 18.3]
tāmraṃ supakvaṃ madhuraṃ kaṣāyaṃ tiktaṃ vipāke kaṭu śītalaṃ ca | [RājNigh, 13 19.1]
kaphāpahaṃ pittaharaṃ vibandhaśūlaghnapāṇḍūdaragulmanāśi | [RājNigh, 13 19.2]
ghanaghātasahaṃ snigdhaṃ raktapattrāmalaṃ mṛdu | [RājNigh, 13 20.1]
śuddhākarasamutpannaṃ tāmraṃ śubham asaṃkaram | [RājNigh, 13 20.2]
trapu trapusamāṇḍūkaṃ vaṅgaṃ ca madhuraṃ himam | [RājNigh, 13 21.1]
kurūpyaṃ piccaṭaṃ raṅgaṃ pūtigandhaṃ daśāhvayam | [RājNigh, 13 21.2]
trapusaṃ kaṭutiktahimaṃ kaṣāyalavaṇaṃ saraṃ ca mehaghnam | [RājNigh, 13 22.1]
krimidāhapāṇḍuśamanaṃ kāntikaraṃ tad rasāyanaṃ caiva | [RājNigh, 13 22.2]
śvetaṃ laghu mṛdu svacchaṃ snigdham uṣṇāpahaṃ himam | [RājNigh, 13 23.1]
sūtapattrakaraṃ kāntaṃ trapu śreṣṭham udāhṛtam | [RājNigh, 13 23.2]
sīsakaṃ tu jaḍaṃ sīsaṃ yavaneṣṭaṃ bhujaṃgamam | [RājNigh, 13 24.1]
yogīṣṭaṃ nāgam uragaṃ kuvaṅgaṃ paripiṣṭakam | [RājNigh, 13 24.2]
mṛdu kṛṣṇāyasaṃ padmaṃ tāraśuddhikaraṃ smṛtam | [RājNigh, 13 25.1]
sirāvṛttaṃ ca vaṅgaṃ syāc cīnapiṣṭaṃ ca ṣoḍaśa | [RājNigh, 13 25.2]
sīsaṃ tu vaṅgatulyaṃ syāt rasavīryavipākataḥ | [RājNigh, 13 26.1]
uṣṇaṃ ca kaphavātaghnam arśoghnaṃ guru lekhanam | [RājNigh, 13 26.2]
svarṇe nīlaṃ mṛdu snigdhaṃ nirmalaṃ ca sugauratvam | [RājNigh, 13 27.1]
raupyasaṃśodhanaṃ kṣipraṃ sīsakaṃ ca tad uttamam | [RājNigh, 13 27.2]
rītiḥ kṣudrasuvarṇaṃ siṃhalakaṃ piṅgalaṃ ca pittalakam | [RājNigh, 13 28.1]
lauhitakam ārakuṭṭaṃ piṅgalalohaṃ ca pītakaṃ navadhā | [RājNigh, 13 28.2]
rājarītiḥ kākatuṇḍī rājaputrī maheśvarī | [RājNigh, 13 29.1]
brāhmaṇī brahmarītiś ca kapilā piṅgalāpi ca | [RājNigh, 13 29.2]
rītikāyugalaṃ tiktaṃ śītalaṃ lavaṇaṃ rase | [RājNigh, 13 30.1]
śodhanaṃ pāṇḍuvātaghnaṃ krimiplīhārtipittajit | [RājNigh, 13 30.2]
śuddhā snigdhā mṛduḥ śītā suraṅgā sūtrapattriṇī | [RājNigh, 13 31.1]
hemopamā śubhā svacchā janyā rītiḥ prakīrtitā | [RājNigh, 13 31.2]
kāṃsyaṃ saurāṣṭrikaṃ ghoṣaṃ kaṃsīyaṃ vahnilohakam | [RājNigh, 13 32.1]
dīptaṃ lohaṃ ghorapuṣpaṃ dīptakaṃ sumanāhvayam | [RājNigh, 13 32.2]
kāṃsyaṃ tu tiktam uṣṇaṃ cakṣuṣyaṃ vātakaphavikāraghnam | [RājNigh, 13 33.1]
rūkṣaṃ kaṣāyarucyaṃ laghu dīpanapācanaṃ pathyam | [RājNigh, 13 33.2]
śvetaṃ dīptaṃ mṛdu jyotiḥśabdāḍhyaṃ snigdhanirmalam | [RājNigh, 13 34.1]
ghanāgnisahasūtrāṅgaṃ kāṃsyam uttamam īritam | [RājNigh, 13 34.2]
vartalohaṃ vartatīkṣṇaṃ vartakaṃ lohasaṃkaram | [RājNigh, 13 35.1]
nīlikā nīlalohaṃ ca lohajaṃ vaṭṭalohakam | [RājNigh, 13 35.2]
idaṃ lohaṃ kaṭūṣṇaṃ ca tiktaṃ ca śiśiraṃ tathā | [RājNigh, 13 36.1]
kaphahṛt pittaśamanaṃ madhuraṃ dāhamehanut | [RājNigh, 13 36.2]
ayaskāntaṃ kāntalohaṃ kāntaṃ syāl lohakāntikam | [RājNigh, 13 37.1]
kāntāyasaṃ kṛṣṇalohaṃ mahālohaṃ ca saptadhā | [RājNigh, 13 37.2]
syād bhrāmakaṃ tadanu cumbakaromakākhyaṃ syāc chedakākhyam iti tac ca caturvidhaṃ syāt | [RājNigh, 13 38.1]
kāntāśmalohaguṇavṛddhi yathākrameṇa dārḍhyāṅgakāntikacakārṣṇyavirogadāyi | [RājNigh, 13 38.2]
ayaskāntaviśeṣāḥ syur bhrāmakāś cumbakādayaḥ | [RājNigh, 13 39.1]
rasāyanakarāḥ sarve dehasiddhikarāḥ parāḥ | [RājNigh, 13 39.2]
na sūtena vinā kāntaṃ na kāntena vinā rasaḥ | [RājNigh, 13 40.1]
sūtakāntasamāyogād rasāyanam udīritam | [RājNigh, 13 40.2]
lohakiṭṭaṃ tu kiṭṭaṃ syāl lohacūrṇam ayomalam | [RājNigh, 13 41.1]
lohajaṃ kṛṣṇacūrṇaṃ ca kārṣṇyaṃ lohamalaṃ tathā | [RājNigh, 13 41.2]
lohakiṭṭaṃ tu madhuraṃ kaṭūṣṇaṃ krimivātanut | [RājNigh, 13 42.1]
paktiśūlaṃ marucchūlaṃ mehagulmārtiśophanut | [RājNigh, 13 42.2]
muṇḍaṃ muṇḍāyasaṃ lohaṃ dṛṣatsāraṃ śilātmajam | [RājNigh, 13 43.1]
aśmajaṃ kṛṣilohaṃ ca āraṃ kṛṣṇāyasaṃ nava | [RājNigh, 13 43.2]
tīkṣṇaṃ śastrāyasaṃ śastraṃ piṇḍaṃ piṇḍāyasaṃ śaṭham | [RājNigh, 13 44.1]
āyasaṃ niśitaṃ tīvraṃ lohakhaḍgaṃ ca muṇḍajam | [RājNigh, 13 44.2]
ayaścitrāyasaṃ proktaṃ cīnajaṃ vedabhūmitam | [RājNigh, 13 44.3]
lohaṃ rūkṣoṣṇatiktaṃ syād vātapittakaphāpaham | [RājNigh, 13 45.1]
pramehapāṇḍuraśūlaghnaṃ tīkṣṇaṃ muṇḍādhikaṃ smṛtam | [RājNigh, 13 45.2]
svarṇaṃ samyagaśodhitaṃ śramakaraṃ svedāvahaṃ duḥsahaṃ raupyaṃ jāṭharajāḍyamāndyajananaṃ tāmraṃ vamibhrāntidam | [RājNigh, 13 46.1]
nāgaṃ ca trapu cāṅgadoṣadam ayo gulmādidoṣapradaṃ tīkṣṇaṃ śūlakaraṃ ca kāntam uditaṃ kārṣṇyāmayasphoṭadam | [RājNigh, 13 46.2]
viśuddhihīnau yadi muṇḍatīkṣṇau kṣudhāpahau gauravagulmadāyakau | [RājNigh, 13 47.1]
kāṃsyāyasaṃ kledakatāpakārakaṃ rītyau ca sammohanaśoṣadāyike | [RājNigh, 13 47.2]
manaḥśilā syāt kunaṭī manojñā śilā manohvāpi ca nāgajihvā | [RājNigh, 13 48.1]
nepālikā syān manasaś ca guptā kalyāṇikā rogaśilā daśāhvā | [RājNigh, 13 48.2]
manaḥśilā kaṭuḥ snigdhā lekhanī viṣanāśanī | [RājNigh, 13 49.1]
bhūtāveśabhayonmādahāriṇī vaśyakāriṇī | [RājNigh, 13 49.2]
sindūraṃ nāgareṇuḥ syād raktaṃ sīmantakaṃ tathā | [RājNigh, 13 50.1]
nāgajaṃ nāgagarbhaṃ ca śoṇaṃ vīrarajaḥ smṛtam | [RājNigh, 13 50.2]
gaṇeśabhūṣaṇaṃ saṃdhyārāgaṃ śṛṅgārakaṃ smṛtam | [RājNigh, 13 51.1]
saubhāgyam aruṇaṃ caiva maṅgalyaṃ manusaṃmitam | [RājNigh, 13 51.2]
sindūraṃ kaṭukaṃ tiktam uṣṇaṃ vraṇaviropaṇam | [RājNigh, 13 52.1]
kuṣṭhāsraviṣakaṇḍūtivīsarpaśamanaṃ param | [RājNigh, 13 52.2]
suraṅgo 'gnisahaḥ sūkṣmaḥ snigdhaḥ svaccho gurur mṛduḥ | [RājNigh, 13 53.1]
suvarṇakarajaḥ śuddhaḥ sindūro maṅgalapradaḥ | [RājNigh, 13 53.2]
bhūnāgaḥ kṣitināgaś ca bhūjantū raktajantukaḥ | [RājNigh, 13 54.1]
kṣitijaḥ kṣitijantuś ca bhūmijo raktatuṇḍakaḥ | [RājNigh, 13 54.2]
bhūnāgo vajramāraḥ syān nānāvijñānakārakaḥ | [RājNigh, 13 55.1]
rasasya jāraṇe tūktaṃ tat sattvaṃ tu rasāyanam | [RājNigh, 13 55.2]
hiṅgulaṃ barbaraṃ raktaṃ suraṅgaṃ sugaraṃ smṛtam | [RājNigh, 13 56.1]
rañjanaṃ daradaṃ mlecchaṃ citrāṅgaṃ cūrṇapāradam | [RājNigh, 13 56.2]
anyac ca mārakaṃ caiva maṇirāgaṃ rasodbhavam | [RājNigh, 13 57.1]
rañjakaṃ rasagarbhaṃ ca bāṇabhūsaṃkhyasaṃmitam | [RājNigh, 13 57.2]
hiṅgulaṃ madhuraṃ tiktam uṣṇavātakaphāpaham | [RājNigh, 13 58.1]
tridoṣadvaṃdvadoṣotthaṃ jvaraṃ harati sevitam | [RājNigh, 13 58.2]
gairikaṃ raktadhātuḥ syād giridhātur gavedhukam | [RājNigh, 13 59.1]
dhātuḥ suraṅgadhātuś ca girijaṃ girimṛdbhavam | [RājNigh, 13 59.2]
suvarṇagairikaṃ cānyat svarṇadhātuḥ suraktakam | [RājNigh, 13 60.1]
saṃdhyābhraṃ babhrudhātuś ca śilādhātuḥ ṣaḍāhvayam | [RājNigh, 13 60.2]
gairikaṃ madhuraṃ śītaṃ kaṣāyaṃ vraṇaropaṇam | [RājNigh, 13 61.1]
visphoṭārśo'gnidāhaghnaṃ varaṃ svarṇādikaṃ śubham | [RājNigh, 13 61.2]
tuvarī mṛc ca saurāṣṭrī mṛtsnāsaṅgā surāṣṭrajā | [RājNigh, 13 62.1]
bhūghnī mṛtālakaṃ kāsī mṛttikā suramṛttikā | [RājNigh, 13 62.2]
stutyā kāṅkṣī sujātā ca jñeyā caiva caturdaśa | [RājNigh, 13 62.3]
tuvarī tiktakaṭukā kaṣāyāmlā ca lekhanī | [RājNigh, 13 63.1]
cakṣuṣyā grahaṇīchardipittasaṃtāpahāriṇī | [RājNigh, 13 63.2]
haritālaṃ godantaṃ pītaṃ naṭamaṇḍanaṃ ca gauraṃ ca | [RājNigh, 13 64.1]
citrāṅgaṃ piñjarakaṃ bhaved ālaṃ tālakaṃ ca tālaṃ ca | [RājNigh, 13 64.2]
kanakarasaṃ kāñcanakaṃ biḍālakaṃ caiva citragandhaṃ ca | [RājNigh, 13 65.1]
piṅgaṃ ca piṅgasāraṃ gaurīlalitaṃ ca saptadaśasaṃjñam | [RājNigh, 13 65.2]
haritālaṃ kaṭūṣṇaṃ ca snigdhaṃ tvagdoṣanāśanam | [RājNigh, 13 66.1]
bhūtabhrāntipraśamanaṃ viṣavātarujārtijit | [RājNigh, 13 66.2]
gandhako gandhapāṣāṇo gandhāśmā gandhamodanaḥ | [RājNigh, 13 67.1]
pūtigandho 'tigandhaś ca vaṭaḥ saugandhikas tathā | [RājNigh, 13 67.2]
sugandho divyagandhaś ca gandhaś ca rasagandhakaḥ | [RājNigh, 13 68.1]
kuṣṭhāriḥ krūragandhaś ca kīṭaghnaḥ śarabhūmitaḥ | [RājNigh, 13 68.2]
gandhakaḥ kaṭur uṣṇaś ca tīvragandho 'tivahnikṛt | [RājNigh, 13 69.1]
viṣaghnaḥ kuṣṭhakaṇḍūtikharjūtvagdoṣanāśanaḥ | [RājNigh, 13 69.2]
śveto raktaś ca pītaś ca nīlaś ceti caturvidhaḥ | [RājNigh, 13 70.1]
gandhako varṇato jñeyo bhinno bhinnaguṇāśrayaḥ | [RājNigh, 13 70.2]
śvetaḥ kuṣṭhāpahārī syād rakto lohaprayogakṛt | [RājNigh, 13 71.1]
pīto rasaprayogārho nīlo varṇāntarocitaḥ | [RājNigh, 13 71.2]
śilājatu syād aśmotthaṃ śailaṃ girijam aśmajam | [RājNigh, 13 72.1]
aśmalākṣāśmajatukaṃ jatvaśmakam iti smṛtam | [RājNigh, 13 72.2]
śilājatu bhavet tiktaṃ kaṭūṣṇaṃ ca rasāyanam | [RājNigh, 13 73.1]
mehonmādāśmarīśophakuṣṭhāpasmāranāśanam | [RājNigh, 13 73.2]
sikthakaṃ madhukaṃ sikthaṃ madhujaṃ madhusambhavam | [RājNigh, 13 74.1]
madanakaṃ madhūcchiṣṭaṃ madanaṃ makṣikāmalam | [RājNigh, 13 74.2]
kṣaudreyaṃ pītarāgaṃ ca snigdhaṃ mākṣikajaṃ tathā | [RājNigh, 13 75.1]
kṣaudrajaṃ madhuśeṣaṃ ca drāvakaṃ makṣikāśrayam | [RājNigh, 13 75.2]
madhūṣitaṃ ca samproktaṃ madhūtthaṃ conaviṃśati | [RājNigh, 13 75.3]
sikthakaṃ kapilaṃ svādu kuṣṭhavātārtijin mṛdu | [RājNigh, 13 76.1]
kaṭu snigdhaṃ ca lepena sphuṭitāṅgaviropaṇam | [RājNigh, 13 76.2]
kāsīsaṃ dhātukāsīsaṃ kesaraṃ haṃsalomaśam | [RājNigh, 13 77.1]
śodhanaṃ pāṃśukāsīsaṃ śubhraṃ saptāhvayaṃ matam | [RājNigh, 13 77.2]
kāsīsaṃ tu kaṣāyaṃ syāt śiśiraṃ viṣakuṣṭhajit | [RājNigh, 13 78.1]
kharjūkrimiharaṃ caiva cakṣuṣyaṃ kāntivardhanam | [RājNigh, 13 78.2]
dvitīyaṃ puṣpakāsīsaṃ vatsakaṃ ca malīmasam | [RājNigh, 13 79.1]
hrasvaṃ netrauṣadhaṃ yojyaṃ viśadaṃ nīlamṛttikā | [RājNigh, 13 79.2]
puṣpakāsīsaṃ tiktaṃ śītaṃ netrāmayāpaham | [RājNigh, 13 80.1]
lepenātyāmakuṣṭhādinānātvagdoṣanāśanam | [RājNigh, 13 80.2]
mākṣikaṃ caiva mākṣīkaṃ pītakaṃ dhātumākṣikam | [RājNigh, 13 81.1]
tāpījaṃ tāpyakaṃ tāpyamāpītaṃ pītamākṣikam | [RājNigh, 13 81.2]
āvartaṃ madhudhātuḥ syāt kṣaudradhātus tathāparaḥ | [RājNigh, 13 82.1]
proktaṃ mākṣikadhātuśca vedabhūr hemamākṣikam | [RājNigh, 13 82.2]
mākṣikaṃ madhuraṃ tiktamamlaṃ kaṭu kaphāpaham | [RājNigh, 13 83.1]
bhramahṛllāsamūrchārtiśvāsakāsaviṣāpaham | [RājNigh, 13 83.2]
mākṣikaṃ dvividhaṃ proktaṃ hemāhvaṃ tāramākṣikam | [RājNigh, 13 84.1]
bhinnavarṇaviśeṣatvāt rasavīryādikaṃ pṛthak | [RājNigh, 13 84.2]
tāravādādike tāramākṣikaṃ ca praśasyate | [RājNigh, 13 85.1]
dehe hemādikaṃ śastaṃ rogahṛd balapuṣṭidam | [RājNigh, 13 85.2]
añjanaṃ yāmunaṃ kṛṣṇaṃ nādeyaṃ mecakaṃ tathā | [RājNigh, 13 86.1]
srotojaṃ dṛkpradaṃ nīlaṃ sauvīraṃ ca suvīrajam | [RājNigh, 13 86.2]
tathā nīlāñjanaṃ caiva cakṣuṣyaṃ vārisambhavam | [RājNigh, 13 87.1]
kapotakaṃ ca kāpotaṃ samproktaṃ śarabhūmitam | [RājNigh, 13 87.2]
śītaṃ nīlāñjanaṃ proktaṃ kaṭu tiktaṃ kaṣāyakam | [RājNigh, 13 88.1]
cakṣuṣyaṃ kaphavātaghnaṃ viṣaghnaṃ ca rasāyanam | [RājNigh, 13 88.2]
kulatthā dṛkprasādā ca cakṣuṣyātha kulatthikā | [RājNigh, 13 89.1]
kulālī locanahitā kumbhakārī malāpahā | [RājNigh, 13 89.2]
kulatthikā tu cakṣuṣyā kaṣāyā kaṭukā himā | [RājNigh, 13 90.1]
viṣavisphoṭakaṇḍūtivraṇadoṣanibarhiṇī | [RājNigh, 13 90.2]
puṣpāñjanaṃ puṣpaketuḥ kausumbhaṃ kusumāñjanam | [RājNigh, 13 91.1]
rītikaṃ rītikusumaṃ rītipuṣpaṃ ca pauṣpakam | [RājNigh, 13 91.2]
puṣpāñjanaṃ himaṃ proktaṃ pittahikkāpradāhanut | [RājNigh, 13 92.1]
nāśayed viṣakāsārtiṃ sarvanetrāmayāpaham | [RājNigh, 13 92.2]
rasāñjanaṃ rasodbhūtaṃ rasagarbhaṃ rasāgrajam | [RājNigh, 13 93.1]
kṛtakaṃ bālabhaiṣajyaṃ dārvīkvāthodbhavaṃ tathā | [RājNigh, 13 93.2]
rasajātaṃ tārkṣyaśailaṃ jñeyaṃ varyāñjanaṃ tathā | [RājNigh, 13 94.1]
rasanābhaṃ cāgnisāraṃ dvādaśāhvaṃ ca kīrtitam | [RājNigh, 13 94.2]
rītyāṃ tu dhmāyamānāyāṃ tatkiṭṭaṃ tu rasāñjanam | [RājNigh, 13 95.1]
tadabhāve tu kartavyaṃ dārvīkvāthasamudbhavam | [RājNigh, 13 95.2]
srotoñjanaṃ vāribhavaṃ tathānyaṃ srotodbhavaṃ srotanadībhavaṃ ca | [RājNigh, 13 96.1]
sauvīrasāraṃ ca kapotasāraṃ valmīkaśīrṣaṃ munisaṃmitāhvam | [RājNigh, 13 96.2]
srotoñjanaṃ śītakaṭu kaṣāyaṃ krimināśanam | [RājNigh, 13 97.1]
rasāñjanaṃ rase yogyaṃ stanyavṛddhikaraṃ param | [RājNigh, 13 97.2]
valmīkaśikharākāraṃ bhinnanīlāñjanaprabham | [RājNigh, 13 98.1]
ghṛṣṭe ca gairikāvarṇaṃ śreṣṭhaṃ srotoñjanaṃ ca tat | [RājNigh, 13 98.2]
kampillako 'tha raktāṅgo recano recakastathā | [RājNigh, 13 99.1]
rañjako lohitāṅgaśca kampillo raktacūrṇakaḥ | [RājNigh, 13 99.2]
kampillako virecī syāt kaṭūṣṇo vraṇanāśanaḥ | [RājNigh, 13 100.1]
kaphakāsārtihārī ca jantukrimiharo laghuḥ | [RājNigh, 13 100.2]
tutthaṃ nīlāśmajaṃ nīlaṃ haritāśmaṃ ca tutthakam | [RājNigh, 13 101.1]
mayūragrīvakaṃ caiva tāmragarbhāmṛtodbhavam | [RājNigh, 13 101.2]
mayūratutthaṃ samproktaṃ śikhikaṇṭhaṃ daśāhvayam | [RājNigh, 13 101.3]
tutthaṃ kaṭu kaṣāyoṣṇaṃ śvitranetrāmayāpaham | [RājNigh, 13 102.1]
viṣadoṣeṣu sarveṣu praśastaṃ vāntikārakam | [RājNigh, 13 102.2]
dvitīyaṃ kharparītutthaṃ kharparī rasakaṃ tathā | [RājNigh, 13 103.1]
cakṣuṣyamamṛtotpannaṃ tutthakharparikā tu ṣaṭ | [RājNigh, 13 103.2]
kharparī kaṭukā tiktā cakṣuṣyā ca rasāyanī | [RājNigh, 13 104.1]
tvagdoṣaśamanī rucyā dīpyā puṣṭivivardhanī | [RājNigh, 13 104.2]
pārado rasarājaśca rasanātho mahārasaḥ | [RājNigh, 13 105.1]
rasaścaiva mahatejā rasaloho rasottamaḥ | [RājNigh, 13 105.2]
sūtarāṭ capalo jaitraḥ śivabījaṃ śivas tathā | [RājNigh, 13 106.1]
amṛtaṃ ca rasendraḥ syāllokeśo dhūrtaraḥ prabhuḥ | [RājNigh, 13 106.2]
rudrajo haratejaśca rasadhātur acintyajaḥ | [RājNigh, 13 107.1]
khecaraścāmaraḥ prokto dehado mṛtyunāśanaḥ | [RājNigh, 13 107.2]
skandaḥ skandāṃśakaḥ sūto devo divyarasastathā | [RājNigh, 13 108.1]
prokto rasāyanaśreṣṭho yaśodastritridhāhvayaḥ | [RājNigh, 13 108.2]
pāradaḥ sakalaroganāśanaḥ ṣaḍraso nikhilayogavāhakaḥ | [RājNigh, 13 109.1]
pañcabhūtamaya eṣa kīrtito dehalohaparasiddhidāyakaḥ | [RājNigh, 13 109.2]
mūrchito harate vyādhīn baddhaḥ khecarasiddhidaḥ | [RājNigh, 13 110.1]
sarvasiddhikaro nīlo niruddho dehasiddhidaḥ | [RājNigh, 13 110.2]
vividhavyādhibhayodayamaraṇajarāsaṃkaṭe 'pi martyānām | [RājNigh, 13 111.1]
pāraṃ dadāti yasmāt tasmād ayameva pāradaḥ kathitaḥ | [RājNigh, 13 111.2]
abhrakamabhraṃ bhṛṅgaṃ vyomāmbaram antarikṣamākāśam | [RājNigh, 13 112.1]
bahupattraṃ khamanantaṃ gaurījaṃ gaurijeyamiti ravayaḥ | [RājNigh, 13 112.2]
śvetaṃ pītaṃ lohitaṃ nīlamabhraṃ cāturvidhyaṃ yāti bhinnakriyārham | [RājNigh, 13 113.1]
śvetaṃ tāre kāñcane pītarakte nīlaṃ vyādhāv agryam agryaṃ guṇāḍhyam | [RājNigh, 13 113.2]
nīlābhraṃ darduro nāgaḥ pināko vajra ityapi | [RājNigh, 13 114.1]
caturvidhaṃ bhavettasya parīkṣā kathyate kramāt | [RājNigh, 13 114.2]
yadvahnau nihitaṃ tanoti nitarāṃ bhekāravaṃ darduro nāgaḥ phūtkurute dhanuḥsvanamupādatte pinākaḥ kila | [RājNigh, 13 115.1]
vajraṃ naiva vikārameti tadimānyāsevamānaḥ kramāt gulmī ca vraṇavāṃś ca kutsitagadī nīruk ca saṃjāyate | [RājNigh, 13 115.2]
manojabhāvabhāvitau yadā śivau parasparam | [RājNigh, 13 116.1]
tadā kilābhrapāradau guhodbhavau babhūvatuḥ | [RājNigh, 13 116.2]
sphaṭī ca sphaṭikī proktā śvetā śubhrā ca raṅgadā | [RājNigh, 13 117.1]
raṅgadṛḍhā dṛḍharaṅgā raṅgāṅgā vasusaṃmitā | [RājNigh, 13 117.2]
sphaṭī ca kaṭukā snigdhā kaṣāyā pradarāpahā | [RājNigh, 13 118.1]
mehakṛcchravamīśoṣadoṣaghnī dṛḍharaṅgadā | [RājNigh, 13 118.2]
kṣullakaḥ kṣudraśaṅkhaḥ syāt śambūko nakhaśaṅkhakaḥ | [RājNigh, 13 119.1]
kṣullakaḥ kaṭukas tiktaḥ śūlahārī ca dīpanaḥ | [RājNigh, 13 119.2]
śaṅkho hy arṇobhavaḥ kambur jalajaḥ pāvanadhvaniḥ | [RājNigh, 13 120.1]
kuṭilo 'ntarmahānādaḥ kambūḥ pūtaḥ sunādakaḥ | [RājNigh, 13 120.2]
susvaro dīrghanādaśca bahunādo haripriyaḥ | [RājNigh, 13 121.1]
evaṃ ṣoḍaśadhā jñeyo dhavalo maṅgalapradaḥ | [RājNigh, 13 121.2]
śaṅkhaḥ kaṭurasaḥ śītaḥ puṣṭivīryabalapradaḥ | [RājNigh, 13 122.1]
gulmaśūlaharaḥ śvāsanāśano viṣadoṣanut | [RājNigh, 13 122.2]
krimiśaṅkhaḥ krimijalajaḥ krimivāriruhaśca jantukambuś ca | [RājNigh, 13 123.1]
kathito rasavīryādyaiḥ kṛtadhībhiḥ śaṅkhasadṛśo 'yam | [RājNigh, 13 123.2]
kapardako varāṭaśca kapardiśca varāṭikā | [RājNigh, 13 124.1]
carācaraś caro varyo bālakrīḍaranakaśca saḥ | [RājNigh, 13 124.2]
kapardaḥ kaṭutiktoṣṇaḥ karṇaśūlavraṇāpahaḥ | [RājNigh, 13 125.1]
gulmaśūlāmayaghnaśca netradoṣanikṛntanaḥ | [RājNigh, 13 125.2]
śuktir muktāprasūścaiva mahāśuktiśca śuktikā | [RājNigh, 13 126.1]
muktāsphoṭas tautikaṃ tu mauktikaprasavā ca sā | [RājNigh, 13 126.2]
jñeyā mauktikaśuktiśca muktāmātāṅkadhā smṛtā | [RājNigh, 13 126.3]
muktāśuktiḥ kaṭuḥ snigdhā śvāsahṛdrogahāriṇī | [RājNigh, 13 127.1]
śūlapraśamanī rucyā madhurā dīpanī parā | [RājNigh, 13 127.2]
jalaśuktirvāriśuktiḥ krimisūḥ kṣudraśuktikā | [RājNigh, 13 128.1]
śambūkā jalaśuktiśca puṭikā toyaśuktikā | [RājNigh, 13 128.2]
jalaśuktiḥ kaṭuḥ snigdhā dīpanī gulmaśūlanut | [RājNigh, 13 129.1]
viṣadoṣaharā rucyā pācanī baladāyinī | [RājNigh, 13 129.2]
khaṭinī khaṭikā caiva khaṭī dhavalamṛttikā | [RājNigh, 13 130.1]
sitadhātuḥ śvetadhātuḥ pāṇḍumṛtpāṇḍumṛttikā | [RājNigh, 13 130.2]
khaṭinī madhurā tiktā śītalā pittadāhanut | [RājNigh, 13 131.1]
vraṇadoṣakaphāsraghnī netraroganikṛntanī | [RājNigh, 13 131.2]
dugdhāśmā dugdhapāṣāṇaḥ kṣīrī gomedasaṃnibhaḥ | [RājNigh, 13 132.1]
vajrābho dīptikaḥ saudho dugdhī kṣīrayavo'pi ca | [RājNigh, 13 132.2]
dugdhapāṣāṇako rucya īṣaduṣṇo jvarāpahaḥ | [RājNigh, 13 133.1]
pittahṛdrogaśūlaghnaḥ kāsādhmānavināśanaḥ | [RājNigh, 13 133.2]
karpūranāmabhiś cādāv ante ca maṇivācakaḥ | [RājNigh, 13 134.1]
karpūramaṇināmāyaṃ yuktyā vātādidoṣanut | [RājNigh, 13 134.2]
sikatā vālukā siktā śītalā sūkṣmaśarkarā | [RājNigh, 13 135.1]
pravāhotthā mahāślakṣṇā sūkṣmā pānīyacūrṇakā | [RājNigh, 13 135.2]
vālukā madhurā śītā saṃtāpaśramanāśinī | [RājNigh, 13 136.1]
sekaprayogataścaiva śākhāśaityānilāpahā | [RājNigh, 13 136.2]
kaṅkuṣṭhaṃ kālakuṣṭhaṃ ca viraṅgaṃ raṅgadāyakam | [RājNigh, 13 137.1]
recakaṃ pulakaṃ caiva śodhakaṃ kālapālakam | [RājNigh, 13 137.2]
kaṅkuṣṭhaṃ ca dvidhā proktaṃ tārahemābhrakaṃ tathā | [RājNigh, 13 138.1]
kaṭukaṃ kaphavātaghnaṃ recakaṃ vraṇaśūlahṛt | [RājNigh, 13 138.2]
vimalaṃ nirmalaṃ svacchamamalaṃ svacchadhātukam | [RājNigh, 13 139.1]
bāṇasaṃkhyābhidhaṃ proktaṃ tārahema dvidhā matam | [RājNigh, 13 139.2]
vimalaṃ kaṭutiktoṣṇaṃ tvagdoṣavraṇanāśanam | [RājNigh, 13 140.1]
rasavīryādike tulyaṃ vedhe syād bhinnavīryakam | [RājNigh, 13 140.2]
mūṣakasyābhidhā pūrvaṃ pāṣāṇasyābhidhā tataḥ | [RājNigh, 13 141.1]
ākhupāṣāṇanāmāyaṃ lohasaṃkarakārakaḥ | [RājNigh, 13 141.2]
dhanārthino janāḥ sarve ramante'sminnatīva yat | [RājNigh, 13 142.1]
tato ratnamiti proktaṃ śabdaśāstraviśāradaiḥ | [RājNigh, 13 142.2]
dravyaṃ kiṃcana lakṣmībhogyaṃ vasuvastusampado vṛddhiḥ | [RājNigh, 13 143.1]
śrīr vyavahāryaṃ draviṇaṃ dhanamartho rāḥ svāpateyaṃ ca | [RājNigh, 13 143.2]
ratnaṃ vasumaṇirupalo dṛṣad draviṇadīptavīryāṇi | [RājNigh, 13 144.1]
rauhiṇakamabdhisāraṃ khānikamākarajamityabhinnārthāḥ | [RājNigh, 13 144.2]
māṇikyaṃ śoṇaratnaṃ ca ratnarāḍraviratnakam | [RājNigh, 13 145.1]
śṛṅgāri raṅgamāṇikyaṃ taralo ratnanāyakaḥ | [RājNigh, 13 145.2]
rāgadṛk padmarāgaśca ratnaṃ śoṇopalastathā | [RājNigh, 13 146.1]
saugandhikaṃ lohitakaṃ kuruvindaṃ śarendukam | [RājNigh, 13 146.2]
māṇikyaṃ madhuraṃ snigdhaṃ vātapittapraṇāśanam | [RājNigh, 13 147.1]
ratnaprayogaprajñānāṃ rasāyanakaraṃ param | [RājNigh, 13 147.2]
snigdhaṃ gurugātrayutaṃ dīptaṃ svacchaṃ suraṅgaṃ ca | [RājNigh, 13 148.1]
iti jātyādimāṇikyaṃ kalyāṇaṃ dhāraṇātkurute | [RājNigh, 13 148.2]
dvichāyam abhrapihitaṃ karkaśaśarkarilaṃ bhinnadhūmraṃ ca | [RājNigh, 13 149.1]
rāgavikalaṃ virūpaṃ laghu māṇikyaṃ na dhārayeddhīmān | [RājNigh, 13 149.2]
tadraktaṃ yadi padmarāgamatha tatpītātiraktaṃ dvidhā jānīyāt kuruvindakaṃ yadaruṇaṃ syādeṣu saugandhikam | [RājNigh, 13 150.1]
tannīlaṃ yadi nīlagandhikamiti jñeyaṃ caturdhā budhair māṇikyaṃ kaṣagharṣaṇe 'pyavikalaṃ rāgeṇa jātyaṃ jaguḥ | [RājNigh, 13 150.2]
muktā saumyā mauktikaṃ mauktikeyaṃ tāraṃ tārā bhautikaṃ tārakā ca | [RājNigh, 13 151.1]
ambhaḥsāraṃ śītalaṃ nīrajaṃ ca nakṣatraṃ syād indraratnaṃ valakṣam | [RājNigh, 13 151.2]
muktāphalaṃ binduphalaṃ ca muktikā śaukteyakaṃ śuklamaṇiḥ śaśipriyam | [RājNigh, 13 152.1]
svacchaṃ himaṃ haimavataṃ sudhāṃśubhaṃ sudhāṃśuratnaṃ śaranetrasaṃmitam | [RājNigh, 13 152.2]
mauktikaṃ ca madhuraṃ suśītalaṃ dṛṣṭirogaśamanaṃ viṣāpaham | [RājNigh, 13 153.1]
rājayakṣmamukharoganāśanaṃ kṣīṇavīryabalapuṣṭivardhanam | [RājNigh, 13 153.2]
nakṣatrābhaṃ vṛttam atyantam uktaṃ snigdhaṃ sthūlaṃ nirmalaṃ nirvraṇaṃ ca | [RājNigh, 13 154.1]
nyastaṃ dhatte gauravaṃ yattulāyāṃ tan nirmūlyaṃ mauktikaṃ saukhyadāyi | [RājNigh, 13 154.2]
yadvicchāyaṃ mauktikaṃ vyaṅgakāyaṃ śuktisparśaṃ raktatāṃ cāpi dhatte | [RājNigh, 13 155.1]
matsyākṣyābhaṃ rūkṣamuttānanimnaṃ naitaddhāryaṃ dhīmatā doṣadāyi | [RājNigh, 13 155.2]
mātaṃgoragamīnapotriśirasas tvaksāraśaṅkhāmbubhṛt śuktīnāmudarācca mauktikamaṇiḥ spaṣṭaṃ bhavatyaṣṭadhā | [RājNigh, 13 156.1]
chāyāḥ pāṭalanīlapītadhavalās tatrāpi sāmānyataḥ saptānāṃ bahuśo na labdhir itaracchaukteyakaṃ tūlvaṇam | [RājNigh, 13 156.2]
lavaṇakṣārakṣodini pātre gomūtrapūrite kṣiptam | [RājNigh, 13 157.1]
marditamapi śālituṣairyadavikṛtaṃ tattu mauktikaṃ jātyam | [RājNigh, 13 157.2]
pravālo 'ṅgārakamaṇirvidrumo 'mbhodhipallavaḥ | [RājNigh, 13 158.1]
bhaumaratnaṃ ca raktāṅgo raktāṅkuro latāmaṇiḥ | [RājNigh, 13 158.2]
pravālo madhuro'mlaśca kaphapittādidoṣanut | [RājNigh, 13 159.1]
vīryakāntikaraḥ strīṇāṃ dhṛto maṅgaladāyakaḥ | [RājNigh, 13 159.2]
śuddhaṃ dṛḍhaghanaṃ vṛttaṃ snigdhagātraṃ suraṅgakam | [RājNigh, 13 160.1]
samaṃ guru sirāhīnaṃ pravālaṃ dhārayet śubham | [RājNigh, 13 160.2]
gauraraṅgaṃ jalākrāntaṃ vakraṃ sūkṣmaṃ sakoṭaram | [RājNigh, 13 161.1]
rūkṣaṃ kṛṣṇaṃ laghu śvetaṃ pravālam aśubhaṃ tyajet | [RājNigh, 13 161.2]
bālārkakiraṇaraktā sāgarasalilodbhavā pravālalatā | [RājNigh, 13 162.1]
yā na tyajati nijaruciṃ nikaṣe ghṛṣṭāpi sā smṛtā jātyā | [RājNigh, 13 162.2]
gārutmataṃ marakataṃ rauhīṇeyaṃ harinmaṇiḥ | [RājNigh, 13 163.1]
sauparṇaṃ garuḍodgīrṇaṃ budharatnāśmagarbhajam | [RājNigh, 13 163.2]
garalārir vāyavālaṃ gāruḍaṃ rudrasaṃmitam | [RājNigh, 13 163.3]
marakataṃ viṣaghnaṃ ca śītalaṃ madhuraṃ rase | [RājNigh, 13 164.1]
āmapittaharaṃ rucyaṃ puṣṭidaṃ bhūtanāśanam | [RājNigh, 13 164.2]
svacchaṃ guru succhāyaṃ snigdhaṃ gātre ca mārdavasametam | [RājNigh, 13 165.1]
avyaṅgaṃ bahuraṅgaṃ śṛṅgāri marakataṃ śubhaṃ bibhṛyāt | [RājNigh, 13 165.2]
śarkarilakalilarūkṣaṃ malinaṃ laghu hīnakānti kalmāṣam | [RājNigh, 13 166.1]
trāsayutaṃ vikṛtāṅgaṃ marakatamamaro'pi nopabhuñjīta | [RājNigh, 13 166.2]
yat śaivālaśikhaṇḍiśādvalaharitkācaiśca cāṣacchadaiḥ khadyotena ca bālakīravapuṣā śairīṣapuṣpeṇa ca | [RājNigh, 13 167.1]
chāyābhiḥ samatāṃ dadhāti tadidaṃ nirdiṣṭamaṣṭātmakaṃ jātyaṃ yattapanātapaiśca parito gārutmataṃ rañjayet | [RājNigh, 13 167.2]
pītastu puṣparāgaḥ pītasphaṭikaśca pītaraktaśca | [RājNigh, 13 168.1]
pītāśmā gururatnaṃ pītamaṇiḥ puṣparāgaśca | [RājNigh, 13 168.2]
puṣparāgo'mlaśītaśca vātajiddīpanaḥ paraḥ | [RājNigh, 13 169.1]
āyuḥ śriyaṃ ca prajñāṃ ca dhāraṇāt kurute nṛṇām | [RājNigh, 13 169.2]
sacchāyapītagurugātrasuraṅgaśuddhaṃ snigdhaṃ ca nirmalamatīva suvṛttaśītam | [RājNigh, 13 170.1]
yaḥ puṣparāgam amalaṃ kalayedamuṣya puṣṇāti kīrtim atiśauryasukhāyur arthān | [RājNigh, 13 170.2]
kṛṣṇabindvaṅkitaṃ rūkṣaṃ dhavalaṃ malinaṃ laghu | [RājNigh, 13 171.1]
vicchāyaṃ śarkarāṅgābhaṃ puṣparāgaṃ sadoṣakam | [RājNigh, 13 171.2]
ghṛṣṭaṃ nikāṣapaṭṭe yatpuṣyati rāgamadhikamātmīyam | [RājNigh, 13 172.1]
tena khalu puṣparāgo jātyatayāyaṃ parīkṣakair uktaḥ | [RājNigh, 13 172.2]
vajramindrāyudhaṃ hīraṃ bhiduraṃ kuliśaṃ paviḥ | [RājNigh, 13 173.1]
abhedyamaśiraṃ ratnaṃ dṛḍhaṃ bhārgavakaṃ smṛtam | [RājNigh, 13 173.2]
ṣaṭkoṇaṃ bahudhāraṃ ca śatakoṭyabdhibhūmitam | [RājNigh, 13 173.3]
vajraṃ ca ṣaḍrasopetaṃ sarvarogāpahārakam | [RājNigh, 13 174.1]
sarvāghaśamanaṃ saukhyaṃ dehadārḍhyaṃ rasāyanam | [RājNigh, 13 174.2]
bhasmāṅgaṃ kākapādaṃ ca rekhākrāntaṃ tu vartulam | [RājNigh, 13 175.1]
adhāraṃ malinaṃ bindusaṃtrāsaṃ sphuṭitaṃ tathā | [RājNigh, 13 175.2]
nīlābhaṃ cipiṭaṃ rūkṣaṃ tadvajraṃ doṣadaṃ tyajet | [RājNigh, 13 175.3]
śvetālohitapītakamecakatayā chāyāś catasraḥ kramāt viprāditvam ihāsya yat sumanasaḥ śaṃsanti satyaṃ tataḥ | [RājNigh, 13 176.1]
sphītāṃ kīrtim anuttamāṃ śriyamidaṃ dhatte yathāsvaṃ dhṛtaṃ martyānām ayathāyathaṃ tu kuliśaṃ pathyaṃ hi nānyattataḥ | [RājNigh, 13 176.2]
yatpāṣāṇatale nikāṣanikare nodghṛṣyate niṣṭhurair yaccolūkhalalohamudgaraghanair lekhāṃ na yātyāhatam | [RājNigh, 13 177.1]
yaccānyannijalīlayaiva dalayedvajreṇa vā bhidyate tajjātyaṃ kuliśaṃ vadanti kuśalāḥ ślāghyaṃ mahārghyaṃ ca tat | [RājNigh, 13 177.2]
vipraḥ so 'pi rasāyaneṣu balavānaṣṭāṅgasiddhiprado rājanyastu nṛṇāṃ valīpalitajit mṛtyuṃ jayed añjasā | [RājNigh, 13 178.1]
dravyākarṣaṇasiddhidastu sutarāṃ vaiśyo'tha śūdro bhavet sarvavyādhiharastadeṣa kathito vajrasya varṇyo guṇaḥ | [RājNigh, 13 178.2]
nīlastu sauriratnaṃ syān nīlāśmā nīlaratnakaḥ | [RājNigh, 13 179.1]
nīlopalastṛṇagrāhī mahānīlaḥ sunīlakaḥ | [RājNigh, 13 179.2]
masāram indranīlaṃ syād gallarkaḥ padmarāgajaḥ | [RājNigh, 13 179.3]
nīlaḥ satiktakoṣṇaśca kaphapittānilāpahaḥ | [RājNigh, 13 180.1]
yo dadhāti śarīre syāt saurirmaṅgalado bhavet | [RājNigh, 13 180.2]
na nimno nirmalo gātramasṛṇo gurudīptikaḥ | [RājNigh, 13 181.1]
tṛṇagrāhī mṛdurnīlo durlabho lakṣaṇānvitaḥ | [RājNigh, 13 181.2]
mṛccharkarāśmakalilo vicchāyo malino laghuḥ | [RājNigh, 13 182.1]
rūkṣaḥ sphuṭitagartaś ca varjyo nīlaḥ sadoṣakaḥ | [RājNigh, 13 182.2]
sitaśoṇapītakṛṣṇāś chāyā nīle kramād imāḥ kathitāḥ | [RājNigh, 13 183.1]
viprādivarṇasiddhyai dhāraṇamasyāpi vajravat phalavat | [RājNigh, 13 183.2]
āstyānaṃ candrikāsyandaṃ sundaraṃ kṣīrapūritam | [RājNigh, 13 184.1]
yaḥ pātraṃ rañjayatyāśu sa jātyo nīla ucyate | [RājNigh, 13 184.2]
gomedakastu gomedo rāhuratnaṃ tamomaṇiḥ | [RājNigh, 13 185.1]
svarbhānavaḥ ṣaḍāhvo'yaṃ piṅgasphaṭika ityapi | [RājNigh, 13 185.2]
gomedako 'mla uṣṇaśca vātakopavikārajit | [RājNigh, 13 186.1]
dīpanaḥ pācanaścaiva dhṛto'yaṃ pāpanāśanaḥ | [RājNigh, 13 186.2]
gomūtrābhaṃ yanmṛdu snigdhamugdhaṃ śuddhacchāyaṃ gauravaṃ yacca dhatte | [RājNigh, 13 187.1]
hemāraktaṃ śrīmatāṃ yogyametat gomedākhyaṃ ratnam ākhyānti santaḥ | [RājNigh, 13 187.2]
pātre yatra nyaste payaḥ prayātyeva gojalojjvalatām | [RājNigh, 13 188.1]
gharṣe'pyahīnakāntiṃ gomedaṃ taṃ budhā vidur jātyam | [RājNigh, 13 188.2]
araṅgaṃ śvetakṛṣṇāṅgaṃ rekhātrāsayutaṃ laghu | [RājNigh, 13 189.1]
vicchāyaṃ śarkarāgāraṃ gomedaṃ vibudhas tyajet | [RājNigh, 13 189.2]
vaiḍūryaṃ keturatnaṃ ca kaitavaṃ bālavīyajam | [RājNigh, 13 190.1]
prāvṛṣyam abhralohaṃ ca khaśabdāṅkurakas tathā | [RājNigh, 13 190.2]
vaiḍūryaratnaṃ samproktaṃ jñeyaṃ vidūrajaṃ tathā | [RājNigh, 13 190.3]
vaiḍūryam uṣṇam amlaṃ ca kaphamārutanāśanam | [RājNigh, 13 191.1]
gulmādidoṣaśamanaṃ bhūṣitaṃ ca śubhāvaham | [RājNigh, 13 191.2]
ekaṃ veṇupalāśapeśalarucā māyūrakaṇṭhatviṣā mārjārekṣaṇapiṅgalacchavijuṣā jñeyaṃ tridhā chāyayā | [RājNigh, 13 192.1]
yadgātre gurutāṃ dadhāti nitarāṃ snigdhaṃ tu doṣojjhitaṃ vaiḍūryaṃ vimalaṃ vadanti sudhiyaḥ svacchaṃ ca tacchobhanam | [RājNigh, 13 192.2]
vicchāyaṃ mṛcchilāgarbhe laghu rūkṣaṃ ca sakṣatam | [RājNigh, 13 193.1]
satrāsaṃ paruṣaṃ kṛṣṇaṃ vaiḍūryaṃ dūratas tyajet | [RājNigh, 13 193.2]
ghṛṣṭaṃ yadātmanā svacchaṃ svachāyāṃ nikaṣāśmani | [RājNigh, 13 194.1]
sphuṭaṃ pradarśayed etad vaiḍūryaṃ jātyamucyate | [RājNigh, 13 194.2]
māṇikyaṃ padmabandhor ativimalatamaṃ mauktikaṃ śītabhānor māheyasya pravālaṃ marakatamatulaṃ kalpayedindusūnoḥ | [RājNigh, 13 195.1]
devejye puṣparāgaṃ kuliśamapi kaver nīlam arkātmajasya svarbhānoścāpi gomedakam atha vidurodbhāvitaṃ kiṃtu ketoḥ | [RājNigh, 13 195.2]
ittham etāni ratnāni tattaduddeśataḥ kramāt | [RājNigh, 13 196.1]
yo dadyādbibhṛyād vāpi tasmin sānugrahā grahāḥ | [RājNigh, 13 196.2]
saṃtyajya vajram ekaṃ sarvatrānyatra saṃghāte | [RājNigh, 13 197.1]
lāghavamatha komalatā sādhāraṇadoṣa eva vijñeyaḥ | [RājNigh, 13 197.2]
lohitakavajramauktikamarakatanīlā mahopalāḥ pañca | [RājNigh, 13 198.1]
vaiḍūryapuṣparāgapravālagomedakādayo 'rvāñcaḥ | [RājNigh, 13 198.2]
gomedapravālavāyavyaṃ devejyamaṇīndrataraṇikāntādyāḥ | [RājNigh, 13 199.1]
nānāvarṇaguṇāḍhyā vijñeyāḥ sphaṭikajātayaḥ prājñaiḥ | [RājNigh, 13 199.2]
sphaṭikaḥ sitopalaḥ syād amalamaṇir nirmalopalaḥ svacchaḥ | [RājNigh, 13 200.1]
svacchamaṇiramalaratnaṃ nistuṣaratnaṃ śivapriyaṃ navadhā | [RājNigh, 13 200.2]
sphaṭikaḥ samavīryaśca pittadāhārtidoṣanut | [RājNigh, 13 201.1]
tasyākṣamālā japatāṃ datte koṭiguṇaṃ phalam | [RājNigh, 13 201.2]
yad gaṅgātoyabinduchavivimalatamaṃ nistuṣaṃ netrahṛdyaṃ snigdhaṃ śuddhāntarālaṃ madhuram atihimaṃ pittadāhāsrahāri | [RājNigh, 13 202.1]
pāṣāṇair yan nighṛṣṭaṃ sphuṭitam api nijāṃ svacchatāṃ naiva jahyāt tajjātyaṃ jātvalabhyaṃ śubham upacinute śaivaratnaṃ vicitram | [RājNigh, 13 202.2]
atha bhavati sūryakāntas tapanamaṇis tapanaśca ravikāntaḥ | [RājNigh, 13 203.1]
dīptopalo'gnigarbho jvalanāśmā 'rkopalaśca vasunāmā | [RājNigh, 13 203.2]
sūryakānto bhaveduṣṇo nirmalaśca rasāyanaḥ | [RājNigh, 13 204.1]
vātaśleṣmaharo medhyaḥ pūjanād ravituṣṭidaḥ | [RājNigh, 13 204.2]
śuddhaḥ snigdho nirvraṇo nistuṣo'ntaryo nirmṛṣṭo vyomni nairmalyam eti | [RājNigh, 13 205.1]
yaḥ sūryāṃśusparśaniṣṭhyūtavahnir jātyaḥ so 'yaṃ jāyate sūryakāntaḥ | [RājNigh, 13 205.2]
vaikrāntaṃ caiva vikrāntaṃ nīcavajraṃ kuvajrakam | [RājNigh, 13 206.1]
gonāsaḥ kṣudrakuliśaṃ cūrṇavajraṃ ca gonasaḥ | [RājNigh, 13 206.2]
vajrābhāve ca vaikrāntaṃ rasavīryādike samam | [RājNigh, 13 207.1]
kṣayakuṣṭhaviṣaghnaṃ ca puṣṭidaṃ surasāyanam | [RājNigh, 13 207.2]
vajrākāratayaiva prasahya haraṇāya sarvarogāṇām | [RājNigh, 13 208.1]
yadvikrāntiṃ dhatte tadvaikrāntaṃ budhairidaṃ kathitam | [RājNigh, 13 208.2]
indrakāntaś candrakāntaś candrāśmā candrajopalaḥ | [RājNigh, 13 209.1]
śītāśmā candrikādrāvaḥ śaśikāntaśca saptadhā | [RājNigh, 13 209.2]
candrakāntastu śiśiraḥ snigdhaḥ pittāsratāpahṛt | [RājNigh, 13 210.1]
śivaprītikaraḥ svaccho grahālakṣmīvināśakṛt | [RājNigh, 13 210.2]
snigdhaṃ śvetaṃ pītamātrāsametaṃ dhatte citte svacchatāṃ yan munīnām | [RājNigh, 13 211.1]
yacca srāvaṃ yāti candrāṃśusaṅgāj jātyaṃ ratnaṃ candrakāntākhyametat | [RājNigh, 13 211.2]
rājāvarto nṛpāvarto rājanyāvartakas tathā | [RājNigh, 13 212.1]
āvartamaṇir āvartaḥ syādityeṣaḥ śarāhvayaḥ | [RājNigh, 13 212.2]
rājāvartaḥ kaṭuḥ snigdhaḥ śiśiraḥ pittanāśanaḥ | [RājNigh, 13 213.1]
saubhāgyaṃ kurute nṝṇāṃ bhūṣaṇeṣu prayojitaḥ | [RājNigh, 13 213.2]
nirgāram asitamasṛṇaṃ nīlaṃ guru nirmalaṃ bahuchāyam | [RājNigh, 13 214.1]
śikhikaṇṭhasamaṃ saumyaṃ rājāvartaṃ vadanti jātyamaṇim | [RājNigh, 13 214.2]
perojaṃ haritāśmaṃ ca bhasmāṅgaṃ haritaṃ dvidhā | [RājNigh, 13 215.1]
perojaṃ sukaṣāyaṃ syānmadhuraṃ dīpanaṃ param | [RājNigh, 13 215.2]
sthāvaraṃ jaṅgamaṃ caiva saṃyogāc ca yathā viṣam | [RājNigh, 13 216.1]
tatsarvaṃ nāśayet śīghraṃ śūlaṃ bhūtādidoṣajam | [RājNigh, 13 216.2]
siddhāḥ pāradam abhrakaṃ ca vividhān dhātūṃś ca lohāni ca prāhuḥ kiṃca maṇīnapīha sakalān saṃskārataḥ siddhidān | [RājNigh, 13 217.1]
yat saṃskāravihīnam eṣu hi bhaved yaccānyathā saṃskṛtaṃ tanmartyaṃ viṣavan nihanti tadiha jñeyā budhaiḥ saṃskriyāḥ | [RājNigh, 13 217.2]
yān saṃskṛtān śubhaguṇān atha cānyathā ced doṣāṃś ca yān api diśanti rasādayo 'mī | [RājNigh, 13 218.1]
yāś ceha santi khalu saṃskṛtayas tadetan nātrābhyadhāyi bahuvistarabhītibhāgbhiḥ | [RājNigh, 13 218.2]
iti lohadhāturasaratnatadbhidādyabhidhāguṇaprakaṭanasphuṭākṣaram | [RājNigh, 13 219.1]
avadhārya vargam imam ādyavaidyakapraguṇaprayogakuśalo bhaved budhaḥ | [RājNigh, 13 219.2]
kurvanti ye nijaguṇena rasādhvagena nṝṇāṃ jarantyapi vapūṃṣi punarnavāni | [RājNigh, 13 220.1]
teṣāmayaṃ nivasatiḥ kanakādikānāṃ vargaḥ prasidhyati rasāyanavarganāmnā | [RājNigh, 13 220.2]
nityaṃ yasya guṇāḥ kilāntaralasatkalyāṇabhūyas tathā cittākarṣaṇacañcavas tribhuvanaṃ bhūmnā parikurvate | [RājNigh, 13 221.1]
tenātraiṣa kṛte nṛsiṃhakṛtinā nāmādicūḍāmaṇau saṃsthāmeti mitas trayodaśatayā vargaḥ suvarṇādikaḥ | [RājNigh, 13 221.2]
{RājNigh, Pānīyādivarga}
pānīyajīvanavanāmṛtapuṣkarāmbhaḥpātho'mbuśambarapayaḥsalilodakāni | [RājNigh, Pānīyādivarga 1.1]
āpaḥ kavāruṇakabandhajalāni nīrakīlālavārikamalāni viṣārṇasī ca | [RājNigh, Pānīyādivarga 1.2]
bhuvanaṃ dahanārātirvāstoyaṃ sarvatomukhaṃ kṣīram | [RājNigh, Pānīyādivarga 2.1]
ghanarasanimnagameghaprasavarasāś ceti vahnimitāḥ | [RājNigh, Pānīyādivarga 2.2]
pānīyaṃ madhuraṃ himaṃ ca rucidaṃ tṛṣṇāviśoṣāpahaṃ mohabhrāntimapākaroti kurute bhuktānnapaktiṃ parām | [RājNigh, Pānīyādivarga 3.1]
nidrālasyanirāsanaṃ viṣaharaṃ śrāntātisaṃtarpaṇaṃ nṝṇāṃ dhībalavīryatuṣṭijananaṃ naṣṭāṅgapuṣṭipradam | [RājNigh, Pānīyādivarga 3.2]
divyodakaṃ kharāri syādākāśasalilaṃ tathā | [RājNigh, Pānīyādivarga 4.1]
vyomodakaṃ cāntarikṣajalaṃ ceṣvabhidhāhvayam | [RājNigh, Pānīyādivarga 4.2]
vyomodakaṃ tridoṣaghnaṃ madhuraṃ pathyadaṃ param | [RājNigh, Pānīyādivarga 5.1]
rucyaṃ dīpanadaṃ tṛṣṇāśramamehāpahārakam | [RājNigh, Pānīyādivarga 5.2]
sadyovṛṣṭyambu bhūmisthaṃ kaluṣaṃ doṣadāyakam | [RājNigh, Pānīyādivarga 6.1]
cirasthitaṃ laghu svacchaṃ pathyaṃ svādu sukhāvaham | [RājNigh, Pānīyādivarga 6.2]
yādonāthasamudrasindhujaladākūpārapāthodhayaḥ pārāvārapayodhisāgarasarinnāthāśca vārāṃ nidhiḥ | [RājNigh, Pānīyādivarga 7.1]
ambhorāśisarasvadambudhinadīnāthābdhinityārṇavodanvadvāridhivārdhayaḥ kadhirapāṃnātho'pi ratnākaraḥ | [RājNigh, Pānīyādivarga 7.2]
sāgarasalilaṃ visraṃ lavaṇaṃ raktāmayapradaṃ coṣṇam | [RājNigh, Pānīyādivarga 8.1]
vaivarṇyadoṣajananaṃ viśeṣād dāhārtipittakaraṇaṃ ca | [RājNigh, Pānīyādivarga 8.2]
nadī dhunī nirjhariṇī taraṃgiṇī sarasvatī śaivalinī samudragā | [RājNigh, Pānīyādivarga 9.1]
kūlaṃkaṣā kūlavatī ca nimnagā śaivālinī sindhur athāpagāpi ca | [RājNigh, Pānīyādivarga 9.2]
hradinī samudrakāntā sāgaragā hrādinī saritkarṣūḥ | [RājNigh, Pānīyādivarga 10.1]
srotasvinī sunīrā rodhovakrā ca vāhinī taṭinī | [RājNigh, Pānīyādivarga 10.2]
nādeyaṃ salilaṃ svacchaṃ laghu dīpanapācanam | [RājNigh, Pānīyādivarga 11.1]
rucyaṃ tṛṣṇāpahaṃ pathyaṃ madhuraṃ ceṣaduṣṇakam | [RājNigh, Pānīyādivarga 11.2]
gaṅgā bhānusutā revā candrabhāgā sarasvatī | [RājNigh, Pānīyādivarga 12.1]
madhumatī vipāśātha śoṇo ghargharakastathā | [RājNigh, Pānīyādivarga 12.2]
vetrāvatī kṣaudravatī payoṣṇī tāpī vitastā sarayūśca sindhuḥ | [RājNigh, Pānīyādivarga 13.1]
mahāśatadrur hy atha gautamī syāt kṛṣṇā ca tuṅgā ca kaverikanyā | [RājNigh, Pānīyādivarga 13.2]
ityevam ādyāḥ saritaḥ samastās taḍāgavāpīhradakūpakādyāḥ | [RājNigh, Pānīyādivarga 14.1]
anye 'py anūpātmakadeśabhedāḥ kaulābhidhānaiḥ svayam ūhanīyāḥ | [RājNigh, Pānīyādivarga 14.2]
dhārākārādikātoyam antarikṣodbhavaṃ tathā | [RājNigh, Pānīyādivarga 15.1]
parīkṣyeta yathā coktaṃ jñātavyaṃ jalavedibhiḥ | [RājNigh, Pānīyādivarga 15.2]
gaṅgā svargasarid varā tripathagā mandākinī jāhnavī puṇyā viṣṇupadī samudrasubhagā bhāgīrathī svarṇadī | [RājNigh, Pānīyādivarga 16.1]
triḥsrotā suradīrghikā suranadī siddhāpagā svardhunī jyeṣṭhā jahnusutā ca bhīṣmajananī śubhrā ca śailendrajā | [RājNigh, Pānīyādivarga 16.2]
śītaṃ svādu svaccham atyantarucyaṃ pathyaṃ pākyaṃ pāvanaṃ pāpahāri | [RājNigh, Pānīyādivarga 17.1]
tṛṣṇāmohadhvaṃsanaṃ dīpanaṃ ca prajñāṃ datte vāri bhāgīrathīyam | [RājNigh, Pānīyādivarga 17.2]
yamunā tapanatanujā kalindakanyā yamasvasā ca kālindī | [RājNigh, Pānīyādivarga 18]
pittadāhavamanaśramāpahaṃ svādu vātajananaṃ ca pācanam | [RājNigh, Pānīyādivarga 19.1]
vahnidīpanakaraṃ virocanaṃ yāmunaṃ jalam idaṃ balapradam | [RājNigh, Pānīyādivarga 19.2]
revā mekalakanyā somasutā narmadā ca vijñeyā | [RājNigh, Pānīyādivarga 20]
salilaṃ śītalaṃ supathyaṃ kurute pittakaphaprakopaṇam | [RājNigh, Pānīyādivarga 21.1]
sakalāmayamardanaṃ ca rucyaṃ madhuraṃ mekalakanyakāsamuttham | [RājNigh, Pānīyādivarga 21.2]
cāndrabhāgasalilaṃ suśītalaṃ dāhapittaśamanaṃ ca vātadam | [RājNigh, Pānīyādivarga 22]
sarasvatī plakṣasamudbhavā ca sā vākpradā brahmasatī ca bhāratī | [RājNigh, Pānīyādivarga 23.1]
vedāgraṇīś caiva payoṣṇijātā vāṇī viśālā kuṭilā daśāhvā | [RājNigh, Pānīyādivarga 23.2]
sarasvatījalaṃ svādu pūtaṃ sarvarujāpaham | [RājNigh, Pānīyādivarga 24.1]
rucyaṃ dīpanadaṃ pathyaṃ dehakāntikaraṃ laghu | [RājNigh, Pānīyādivarga 24.2]
cāndrabhāgaguṇasāmyadaṃ jalaṃ kiṃca mādhumatamagnidīpanam | [RājNigh, Pānīyādivarga 25]
śatadror vipāśāyujaḥ sindhunadyāḥ suśītaṃ laghu svādu sarvāmayaghnam | [RājNigh, Pānīyādivarga 26.1]
jalaṃ nirmalaṃ dīpanaṃ pācanaṃ ca pradatte balaṃ buddhimedhāyuṣaṃ ca | [RājNigh, Pānīyādivarga 26.2]
śoṇe ghargharake jalaṃ tu rucidaṃ saṃtāpaśoṣāpahaṃ pathyaṃ vahnikaraṃ tathā ca baladaṃ kṣīṇāṅgapuṣṭipradam | [RājNigh, Pānīyādivarga 27.1]
tatrānyā dadhate jalaṃ sumadhuraṃ kāntipradaṃ puṣṭidaṃ vṛṣyaṃ dīpanapācanaṃ balakaraṃ vetrāvatī tāpinī | [RājNigh, Pānīyādivarga 27.2]
payoṣṇīsalilaṃ rucyaṃ pavitraṃ pāpanāśanam | [RājNigh, Pānīyādivarga 28.1]
sarvāmayaharaṃ saukhyaṃ balakāntipradaṃ laghu | [RājNigh, Pānīyādivarga 28.2]
vitastāsalilaṃ svādu tridoṣaśamanaṃ laghu | [RājNigh, Pānīyādivarga 29.1]
prajñābuddhipradaṃ pathyaṃ tāpajāḍyaharaṃ param | [RājNigh, Pānīyādivarga 29.2]
sarayūsalilaṃ svādu balapuṣṭipradāyakam | [RājNigh, Pānīyādivarga 30]
godāvarī gautamasambhavā sā brahmādrijātāpyatha gautamī ca | [RājNigh, Pānīyādivarga 31]
pittārtiraktārtisamīrahāri pathyaṃ paraṃ dīpanapāpahāri | [RājNigh, Pānīyādivarga 32.1]
kuṣṭhādiduṣṭāmayadoṣahāri godāvarīvāri tṛṣānivāri | [RājNigh, Pānīyādivarga 32.2]
kṛṣṇānadī kṛṣṇasamudbhavā syātsā kṛṣṇaveṇāpi ca kṛṣṇagaṅgā | [RājNigh, Pānīyādivarga 33]
kārṣṇyaṃ jāḍyakaraṃ svādu pūtaṃ pittāsrakopanam | [RājNigh, Pānīyādivarga 34.1]
kṛṣṇaveṇājalaṃ svacchaṃ rucyaṃ dīpanapācanam | [RājNigh, Pānīyādivarga 34.2]
malāpahā bhīmarathī ca ghaṭṭagā yathā ca kṛṣṇājalasāmyadā guṇaiḥ | [RājNigh, Pānīyādivarga 35.1]
malāpahāghaṭṭagayos tathāpi pathyaṃ laghu svādutaraṃ sukāntidam | [RājNigh, Pānīyādivarga 35.2]
tuṅgabhadrājalaṃ snigdhaṃ nirmalaṃ svādadaṃ guru | [RājNigh, Pānīyādivarga 36.1]
kaṇḍūpittāsradaṃ prāyaḥ sātmye pathyakaraṃ param | [RājNigh, Pānīyādivarga 36.2]
kāverīsalilaṃ svādu śramaghnaṃ laghu dīpanam | [RājNigh, Pānīyādivarga 37.1]
dadrukuṣṭhādidoṣaghnaṃ medhābuddhirucipradam | [RājNigh, Pānīyādivarga 37.2]
nadīnāmittham anyāsāṃ deśadoṣādibhedataḥ | [RājNigh, Pānīyādivarga 38.1]
tattadguṇānvitaṃ vāri jñātavyaṃ kṛtabuddhibhiḥ | [RājNigh, Pānīyādivarga 38.2]
sarvā gurvī prāṅmukhī vāhinī yā laghvī paścādvāhinī niścayena | [RājNigh, Pānīyādivarga 39.1]
deśe deśe tadguṇānāṃ viśeṣādeṣā dhatte gauravaṃ lāghavaṃ ca | [RājNigh, Pānīyādivarga 39.2]
vindhyāt prācī yāpy avācī pratīcī yā codīcī syānnadī sā krameṇa | [RājNigh, Pānīyādivarga 40.1]
vātāṭopaṃ śleṣmapittārtilopaṃ pittodrekaṃ pathyapākaṃ ca dhatte | [RājNigh, Pānīyādivarga 40.2]
himavati malayācale ca vindhye prabhavati sahyagirau ca yā sravantī | [RājNigh, Pānīyādivarga 41.1]
sṛjati kila śirorujādidoṣān apanudate 'pi ca pāriyātrajātā | [RājNigh, Pānīyādivarga 41.2]
nadyaḥ prāvṛṣijās tu pīnasakaphaśvāsārtikāsapradāḥ pathyā vātakaphāpahāḥ śaradijā hemantajā buddhidāḥ | [RājNigh, Pānīyādivarga 42.1]
saṃtāpaṃ śamayanti śaṃ vidadhate śaiśiryavāsantajās tṛṣṇādāhavamiśramārtiśamadā grīṣme yathā sadguṇāḥ | [RājNigh, Pānīyādivarga 42.2]
anūpasalilaṃ svādu snigdhaṃ pittaharaṃ guru | [RājNigh, Pānīyādivarga 43.1]
tanoti pāmakaṇḍūtikaphavātajvarāmayān | [RājNigh, Pānīyādivarga 43.2]
jāṅgalasalilaṃ svādu tridoṣaghnaṃ rucipradam | [RājNigh, Pānīyādivarga 44.1]
pathyaṃ cāyurbalavīryapuṣṭidaṃ kāntikṛtparam | [RājNigh, Pānīyādivarga 44.2]
sādhāraṇaṃ jalaṃ rucyaṃ dīpanaṃ pācanaṃ laghu | [RājNigh, Pānīyādivarga 45.1]
śramatṛṣṇāpahaṃ vātakaphamedoghnapuṣṭidam | [RājNigh, Pānīyādivarga 45.2]
jātaṃ tāmramṛdas tadeva salilaṃ vātādidoṣapradaṃ deśāj jāḍyakaraṃ ca durjarataraṃ doṣāvahaṃ dhūsaram | [RājNigh, Pānīyādivarga 46.1]
vātaghnaṃ tu śilāśirottham amalaṃ pathyaṃ laghu svādu ca śreṣṭhaṃ śyāmamṛdas tridoṣaśamanaṃ sarvāmayaghnaṃ payaḥ | [RājNigh, Pānīyādivarga 46.2]
hradavāri vahnijananaṃ madhuraṃ kaphavātahāri pathyaṃ ca | [RājNigh, Pānīyādivarga 47]
prasravaṇajalaṃ svacchaṃ laghu madhuraṃ rocanaṃ ca dīpanakṛt | [RājNigh, Pānīyādivarga 48.1]
taḍāgasalilaṃ svādu kaṣāyaṃ vātadaṃ kiyat | [RājNigh, Pānīyādivarga 49]
vāpījalaṃ tu saṃtāpi vātaśleṣmakaraṃ guru | [RājNigh, Pānīyādivarga 50]
kaphaghnaṃ kūpapānīyaṃ kṣāraṃ pittakaraṃ laghu | [RājNigh, Pānīyādivarga 51]
audbhidaṃ pittaśamanaṃ salilaṃ laghu ca smṛtam | [RājNigh, Pānīyādivarga 52]
kedārasalilaṃ svādu vipāke doṣadaṃ guru | [RājNigh, Pānīyādivarga 53.1]
tadeva baddhamuktaṃ tu viśeṣād doṣadaṃ bhavet | [RājNigh, Pānīyādivarga 53.2]
nādeyaṃ navamṛdghaṭeṣu nihitaṃ saṃtaptam arkāṃśubhir yāminyāṃ ca niviṣṭam indrakiraṇair mandānilāndolitam | [RājNigh, Pānīyādivarga 54.1]
elādyaiḥ parivāsitaṃ śramaharaṃ pittoṣṇadāhe viṣe mūrchāraktamadātyayeṣu ca hitaṃ śaṃsanti haṃsodakam | [RājNigh, Pānīyādivarga 54.2]
yaḥ pānīyaṃ pibati śiśiraṃ svādu nityaṃ niśīthe pratyūṣe vā pibati yadi vā ghrāṇarandhreṇa dhīraḥ | [RājNigh, Pānīyādivarga 55.1]
so 'yaṃ sadyaḥ patagapatinā spardhate netraśaktyā svargācāryaṃ prahasati dhiyā dveṣṭi dasrau ca tanvā | [RājNigh, Pānīyādivarga 55.2]
viṇmūtrāruṇanīlikāviṣahataṃ taptaṃ ghanaṃ phenilaṃ dantagrāhyam anārtavaṃ salavaṇaṃ śaivālakaiḥ saṃvṛtam | [RājNigh, Pānīyādivarga 56.1]
jantuvrātavimiśritaṃ gurutaraṃ parṇaughapaṅkāvilaṃ candrārkāṃśutirohitaṃ ca na pibennīraṃ jaḍaṃ doṣalam | [RājNigh, Pānīyādivarga 56.2]
pārśvaśūle pratiśyāye vātadoṣe navajvare | [RājNigh, Pānīyādivarga 57.1]
hikkādhmānādidoṣeṣu śītāmbu parivarjayet | [RājNigh, Pānīyādivarga 57.2]
dhātukṣaye raktavikāradoṣe vāntyasramehe viṣavibhrameṣu | [RājNigh, Pānīyādivarga 58.1]
jīrṇajvare śaithilyasaṃnipāte jalaṃ praśastaṃ śṛtaśītalaṃ tu | [RājNigh, Pānīyādivarga 58.2]
taptaṃ pāthaḥ pādabhāgena hīnaṃ proktaṃ pathyaṃ vātajātāmayaghnam | [RājNigh, Pānīyādivarga 59.1]
ardhāṃśonaṃ nāśayed vātapittaṃ pādaprāyaṃ tattu doṣatrayaghnam | [RājNigh, Pānīyādivarga 59.2]
hemante pādahīnaṃ tu pādārdhonaṃ tu śārade | [RājNigh, Pānīyādivarga 60.1]
prāvṛḍvasante śiśire grīṣme cārdhāvaśeṣitam | [RājNigh, Pānīyādivarga 60.2]
kaupaṃ prāsravaṇaṃ vāpi śiśirartuvasantayoḥ | [RājNigh, Pānīyādivarga 61.1]
grīṣme cauḍaṃ tu seveta doṣadaṃ syādato 'nyathā | [RājNigh, Pānīyādivarga 61.2]
taptaṃ divā jāḍyam upaiti naktaṃ naktaṃ ca taptaṃ tu divā guru syāt | [RājNigh, Pānīyādivarga 62.1]
divā ca naktaṃ ca nṛbhis tadātvataptaṃ jalaṃ yuktamato grahītum | [RājNigh, Pānīyādivarga 62.2]
uṣṇaṃ kvāpi kvāpi śītaṃ kavoṣṇaṃ kvāpi kvāpi kvāthaśītaṃ ca pāthaḥ | [RājNigh, Pānīyādivarga 63.1]
itthaṃ nṝṇāṃ pathyametat prayuktaṃ kālāvasthādehasaṃsthānurodhāt | [RājNigh, Pānīyādivarga 63.2]
apanayati pavanadoṣaṃ dalayati kaphamāśu nāśayatyarucim | [RājNigh, Pānīyādivarga 64.1]
pācayati cānnamanalaṃ puṣṇāti niśīthapītam uṣṇāmbhaḥ | [RājNigh, Pānīyādivarga 64.2]
rātrau pītamajīrṇadoṣaśamanaṃ śaṃsanti sāmānyataḥ pītaṃ vāri niśāvasānasamaye sarvāmayadhvaṃsanam | [RājNigh, Pānīyādivarga 65.1]
bhuktvā tūrdhvamidaṃ ca puṣṭijananaṃ prāk ced apuṣṭipradaṃ rucyaṃ jāṭharavahnipāṭavakaraṃ pathyaṃ ca bhuktyantare | [RājNigh, Pānīyādivarga 65.2]
atyambupānānna vipacyate 'nnam anambupānācca sa eva doṣaḥ | [RājNigh, Pānīyādivarga 66.1]
tasmānnaro vahnivivardhanārthaṃ muhur muhur vāri pibed abhūri | [RājNigh, Pānīyādivarga 66.2]
jalaṃ caturvidhaṃ prāhur antarikṣodbhavaṃ budhāḥ | [RājNigh, Pānīyādivarga 67.1]
dhāraṃ ca kārakaṃ caiva tauṣāraṃ haimamityapi | [RājNigh, Pānīyādivarga 67.2]
ambu varṣodbhavaṃ dhāraṃ kāraṃ varṣopalodbhavam | [RājNigh, Pānīyādivarga 68.1]
nīhāratoyaṃ tauṣāraṃ haimaṃ prātarhimodbhavam | [RājNigh, Pānīyādivarga 68.2]
dhāraṃ ca dvividhaṃ proktaṃ gāṅgasāmudrabhedataḥ | [RājNigh, Pānīyādivarga 69.1]
tatra gāṅgaṃ guṇāḍhyaṃ syāt adoṣaṃ pācanaṃ param | [RājNigh, Pānīyādivarga 69.2]
yadā syādāśvine māsi sūryaḥ svātiviśākhayoḥ | [RājNigh, Pānīyādivarga 70.1]
tadāmbu jaladairmuktaṃ gāṅgamuktaṃ manīṣibhiḥ | [RājNigh, Pānīyādivarga 70.2]
anyadā mṛgaśīrṣādinakṣatreṣu yad ambudaiḥ | [RājNigh, Pānīyādivarga 71.1]
abhivṛṣṭamidaṃ toyaṃ sāmudramiti śabditam | [RājNigh, Pānīyādivarga 71.2]
dhārādhare varṣati raupyapātre vinyasya śālyodanasiddhapiṇḍe | [RājNigh, Pānīyādivarga 72.1]
dadhnopadigdhe nihitaṃ muhūrtād avikriyaṃ gāṅgam athānyathā syāt | [RājNigh, Pānīyādivarga 72.2]
gāṅgaṃ jalaṃ svādu suśītalaṃ ca rucipradaṃ pittakaphāpahaṃ ca | [RājNigh, Pānīyādivarga 73.1]
nirdoṣam acchaṃ laghu tacca nityaṃ guṇādhikaṃ vyomni gṛhītam āhuḥ | [RājNigh, Pānīyādivarga 73.2]
candrakāntodbhavaṃ vāri pittaghnaṃ vimalaṃ laghu | [RājNigh, Pānīyādivarga 74.1]
mūrchāpittāsradāheṣu hitaṃ kāsamadātyaye | [RājNigh, Pānīyādivarga 74.2]
sāmudrasalilaṃ śītaṃ kaphavātapradaṃ guru | [RājNigh, Pānīyādivarga 75.1]
citrāyāmāśvine tacca guṇāḍhyaṃ gāṅgavadbhavet | [RājNigh, Pānīyādivarga 75.2]
patitaṃ bhuvi yattoyaṃ gāṅgaṃ sāmudrameva vā | [RājNigh, Pānīyādivarga 76.1]
svasvāśrayavaśād gacched anyad anyad rasādikam | [RājNigh, Pānīyādivarga 76.2]
asraṃ ca lavaṇaṃ ca syātpatitaṃ pārthivasthale | [RājNigh, Pānīyādivarga 77.1]
āpye tu madhuraṃ proktaṃ kaṭu tiktaṃ ca taijase | [RājNigh, Pānīyādivarga 77.2]
kaṣāyaṃ vāyavīye syādavyaktaṃ nābhase smṛtam | [RājNigh, Pānīyādivarga 78.1]
tatra nābhasamevoktam uttamaṃ doṣavarjitam | [RājNigh, Pānīyādivarga 78.2]
yatra cedāśvine māsi naiva varṣati vāridaḥ | [RājNigh, Pānīyādivarga 79.1]
gāṅgatoyavihīne syuḥ kāle tatrādhikā rujaḥ | [RājNigh, Pānīyādivarga 79.2]
kvacid uṣṇaṃ kvacicchītaṃ kvacit kvathitaśītalam | [RājNigh, Pānīyādivarga 80.1]
kvacidbheṣajasaṃyuktaṃ na kvacidvāri vāryate | [RājNigh, Pānīyādivarga 80.2]
ikṣavaḥ pañcadhā proktā nānāvarṇaguṇānvitāḥ | [RājNigh, Pānīyādivarga 81.1]
sitaḥ puṇḍraḥ karaṅkekṣuḥ kṛṣṇo raktaśca te kramāt | [RājNigh, Pānīyādivarga 81.2]
ikṣuḥ karkaṭako vaṃśaḥ kāntāraḥ sukumārakaḥ | [RājNigh, Pānīyādivarga 82.1]
asipattro madhutṛṇo vṛṣyo guḍatṛṇo nava | [RājNigh, Pānīyādivarga 82.2]
śvetekṣus tu sitekṣuḥ syāt kāṣṭhekṣur vaṃśapattrakaḥ | [RājNigh, Pānīyādivarga 83.1]
suvaṃśaḥ pāṇḍurekṣuśca kāṇḍekṣur dhavalekṣukaḥ | [RājNigh, Pānīyādivarga 83.2]
sitekṣuḥ kaṭhino rucyo guruśca kaphamūtrakṛt | [RājNigh, Pānīyādivarga 84.1]
dīpanaḥ pittadāhaghno vipāke koṣṇadaḥ smṛtaḥ | [RājNigh, Pānīyādivarga 84.2]
puṇḍrakastu rasālaḥ syāt rasekṣuḥ sukumārakaḥ | [RājNigh, Pānīyādivarga 85.1]
karburo miśravarṇaś ca nepālekṣuś ca saptadhā | [RājNigh, Pānīyādivarga 85.2]
puṇḍro 'timadhuraḥ śītaḥ kaphakṛt pittanāśanaḥ | [RājNigh, Pānīyādivarga 86.1]
dāhaśramaharo rucyo rase saṃtarpaṇaḥ paraḥ | [RājNigh, Pānīyādivarga 86.2]
anyaḥ karaṅkaśāliḥ syādikṣuvāṭīkṣuvāṭikā | [RājNigh, Pānīyādivarga 87.1]
yāvanī cekṣuyoniśca rasālī rasadālikā | [RājNigh, Pānīyādivarga 87.2]
karaṅkaśālirmadhuraḥ śītalo rucikṛnmṛduḥ | [RājNigh, Pānīyādivarga 88.1]
pittadāhaharo vṛṣyastejobalavivardhanaḥ | [RājNigh, Pānīyādivarga 88.2]
kṛṣṇekṣurikṣuraḥ proktaḥ śyāmekṣuḥ kokilākṣakaḥ | [RājNigh, Pānīyādivarga 89.1]
śyāmavaṃśaḥ śyāmalekṣuḥ kokilekṣuśca kathyate | [RājNigh, Pānīyādivarga 89.2]
kṛṣṇekṣur ukto madhuraś ca pāke svāduḥ suhṛdyaḥ kaṭuko rasāḍhyaḥ | [RājNigh, Pānīyādivarga 90.1]
tridoṣahārī śamavīryadaśca subalyadāyī bahuvīryadāyī | [RājNigh, Pānīyādivarga 90.2]
raktekṣuḥ sūkṣmapattraśca śoṇo lohita utkaṭaḥ | [RājNigh, Pānīyādivarga 91.1]
madhuro hrasvamūlaśca lohitekṣuśca kīrtitaḥ | [RājNigh, Pānīyādivarga 91.2]
lohitekṣuśca madhuraḥ pāke syācchītalo mṛduḥ | [RājNigh, Pānīyādivarga 92.1]
pittadāhaharo vṛṣyastejobalavivardhanaḥ | [RājNigh, Pānīyādivarga 92.2]
ikṣumūlaṃ tvikṣunetraṃ tacca moraṭakaṃ tathā | [RājNigh, Pānīyādivarga 93.1]
vaṃśanetraṃ vaṃśamūlaṃ moraṭaṃ vaṃśapūrakam | [RājNigh, Pānīyādivarga 93.2]
mūlād ūrdhvaṃ tu madhurā madhye 'timadhurās tathā | [RājNigh, Pānīyādivarga 94.1]
ikṣavaste'grabhāgeṣu kramāllavaṇanīrasāḥ | [RājNigh, Pānīyādivarga 94.2]
abhukte pittahāś caite bhukte vātaprakopaṇāḥ | [RājNigh, Pānīyādivarga 95.1]
bhuktamadhye gurutarā itīkṣūṇāṃ guṇās trayaḥ | [RājNigh, Pānīyādivarga 95.2]
vṛṣyo raktāsrapittaśramaśamanapaṭuḥ śītalaḥ śleṣmado 'lpaḥ snigdho hṛdyaś ca rucyo racayati ca mudaṃ sūtraśuddhiṃ vidhatte | [RājNigh, Pānīyādivarga 96.1]
kāntiṃ dehasya datte balamati kurute bṛṃhaṇaṃ tṛptidāyī dantair niṣpīḍya kāṇḍaṃ mṛduyatirasito mohanaś cekṣudaṇḍaḥ | [RājNigh, Pānīyādivarga 96.2]
pīyūṣopamitaṃ tridoṣaśamanaṃ syād dantaniṣpīḍitaṃ tadvacced gṛhayantrajaṃ tadaparaṃ śleṣmānilaghnaṃ kiyat | [RājNigh, Pānīyādivarga 97.1]
etad vātaharaṃ tu vātajananaṃ jāḍyapratiśyāyadaṃ proktaṃ paryuṣitaṃ kaphānilakaraṃ pānīyam ikṣadbhavam | [RājNigh, Pānīyādivarga 97.2]
madhuraṃ lavaṇakṣāraṃ snigdhaṃ soṣṇaṃ rucipradam | [RājNigh, Pānīyādivarga 98.1]
vṛṣyaṃ vātakaphaghnaṃ ca yāvanālaśarāt rasam | [RājNigh, Pānīyādivarga 98.2]
pakvekṣurasaḥ snigdhaḥ syāt kaphavātanāśano'tiguruḥ | [RājNigh, Pānīyādivarga 99.1]
atipākena vidāhaṃ tanute pittāsradoṣaśoṣāṃśca | [RājNigh, Pānīyādivarga 99.2]
guḍaḥ syādikṣusārastu madhuro rasapākajaḥ | [RājNigh, Pānīyādivarga 100.1]
śiśupriyaḥ sitādiḥ syādaruṇo rasajaḥ smṛtaḥ | [RājNigh, Pānīyādivarga 100.2]
pittaghnaḥ pavanārtijid rucikaro hṛdyastridoṣāpahaḥ saṃyogena viśeṣato jvaraharaḥ saṃtāpaśāntipradaḥ | [RājNigh, Pānīyādivarga 101.1]
viṇmūtrāmayaśodhano'gnijananaḥ pāṇḍupramehāntakaḥ snigdhaḥ svādutaro laghuḥ śramaharaḥ pathyaḥ purāṇo guḍaḥ | [RājNigh, Pānīyādivarga 101.2]
syādyāvanālarasapākabhavo guḍo'yaṃ kṣāraḥ kaṭuḥ sumadhuraḥ kaphavātahārī | [RājNigh, Pānīyādivarga 102.1]
pittapradaḥ satatameṣa niṣevyamāṇaḥ kaṇḍūtikuṣṭhajanano 'sravidāhahārī | [RājNigh, Pānīyādivarga 102.2]
śarkaroktā tu mīnāṇḍī śvetā matsyaṇḍikā ca sā | [RājNigh, Pānīyādivarga 103.1]
ahicchatrā tu sikatā sitā caiva guḍodbhavā | [RājNigh, Pānīyādivarga 103.2]
śarkarā madhurā śītā pittadāhaśramāpahā | [RājNigh, Pānīyādivarga 104.1]
raktadoṣaharā bhrāntikrimikopapraṇāśinī | [RājNigh, Pānīyādivarga 104.2]
snigdhā puṇḍrakaśarkarā hitakarī kṣīṇe kṣaye'rocake cakṣuṣyā balavardhinī sumadhurā rūkṣā ca vaṃśekṣujā | [RājNigh, Pānīyādivarga 105.1]
vṛṣyā tṛptibalapradā śramaharā śyāmekṣujā śītalā snigdhā kāntikarī rasālajanitā raktekṣujā pittajit | [RājNigh, Pānīyādivarga 105.2]
yāvanālī himotpannā himānī himaśarkarā | [RājNigh, Pānīyādivarga 106.1]
kṣudraśarkarikā kṣudrā gudguḍā jālabindujā | [RājNigh, Pānīyādivarga 106.2]
himajā śarkarā gaulyā soṣṇā tiktātipicchilā | [RājNigh, Pānīyādivarga 107.1]
vātaghnī sārikā rucyā dāhapittāsradāyinī | [RājNigh, Pānīyādivarga 107.2]
sitajānyā śarkarajā mādhavī madhuśarkarā | [RājNigh, Pānīyādivarga 108.1]
mākṣīkaśarkarā proktā sitākhaṇḍaśca khaṇḍakaḥ | [RājNigh, Pānīyādivarga 108.2]
sitākhaṇḍo'timadhuraścakṣuṣyaḥ chardināśanaḥ | [RājNigh, Pānīyādivarga 109.1]
kuṣṭhavraṇakaphaśvāsahikkāpittāsradoṣanut | [RājNigh, Pānīyādivarga 109.2]
yavāsaśarkarā tv anyā sudhā modakamodakaḥ | [RājNigh, Pānīyādivarga 110.1]
tavarājaḥ khaṇḍasāraḥ khaṇḍajā khaṇḍamodakaḥ | [RājNigh, Pānīyādivarga 110.2]
tavarājo 'timadhuraḥ pittaśramatṛṣāpahaḥ | [RājNigh, Pānīyādivarga 111.1]
vṛṣyo vidāhamūrchārtibhrāntiśāntikaraḥ saraḥ | [RājNigh, Pānīyādivarga 111.2]
tavarājodbhavaḥ khaṇḍaḥ sudhā modakajas tathā | [RājNigh, Pānīyādivarga 112.1]
khaṇḍajo dravajaḥ siddhamodakāmṛtasārajaḥ | [RājNigh, Pānīyādivarga 112.2]
dāhaṃ nivārayati tāpamapākaroti tṛptiṃ niyacchati nihanti ca mohamūrchām | [RājNigh, Pānīyādivarga 113.1]
śvāsaṃ nivārayati tarpayatīndriyāṇi śītaḥ sadā sumadhuraḥ khalu siddhikhaṇḍaḥ | [RājNigh, Pānīyādivarga 113.2]
madhu kṣaudraṃ ca mākṣīkaṃ mākṣikaṃ kusumāsavam | [RājNigh, Pānīyādivarga 114.1]
puṣpāsavaṃ pavitraṃ ca pitryaṃ puṣparasāhvayam | [RājNigh, Pānīyādivarga 114.2]
mākṣikaṃ bhrāmaraṃ kṣaudraṃ pauttikaṃ chāttrakaṃ tathā | [RājNigh, Pānīyādivarga 115.1]
ārghyamauddālakaṃ dālam ityaṣṭau madhujātayaḥ | [RājNigh, Pānīyādivarga 115.2]
nānāpuṣparasāhārāḥ kapilā vanamakṣikāḥ | [RājNigh, Pānīyādivarga 116.1]
yāḥ sthūlāstābhirutpannaṃ madhu mākṣikamucyate | [RājNigh, Pānīyādivarga 116.2]
ye snigdhāñjanagolābhāḥ puṣpāsavaparāyaṇāḥ | [RājNigh, Pānīyādivarga 117.1]
bhramarairjanitaṃ taistu bhrāmaraṃ madhu bhaṇyate | [RājNigh, Pānīyādivarga 117.2]
piṅgalā makṣikāḥ sūkṣmāḥ kṣudrā iti hi viśrutāḥ | [RājNigh, Pānīyādivarga 118.1]
tābhirutpāditaṃ yattu tat kṣaudraṃ madhu kathyate | [RājNigh, Pānīyādivarga 118.2]
annajā makṣikāḥ piṅgāḥ puttikā iti kīrtitāḥ | [RājNigh, Pānīyādivarga 119.1]
tajjātaṃ madhu dhīmadbhiḥ pauttikaṃ samudāhṛtam | [RājNigh, Pānīyādivarga 119.2]
chattrākāraṃ tu paṭalaṃ saraghāḥ pītapiṅgalāḥ | [RājNigh, Pānīyādivarga 120.1]
yatkurvanti tadutpannaṃ madhu chāttrakam īritam | [RājNigh, Pānīyādivarga 120.2]
makṣikāstīkṣṇatuṇḍā yāstathā ṣaṭpadasaṃnibhāḥ | [RājNigh, Pānīyādivarga 121.1]
tadudbhūtaṃ yadarghārhaṃ tadārghyaṃ madhu varṇyate | [RājNigh, Pānīyādivarga 121.2]
auddālāḥ kapilāḥ kīṭā bhūmer uddalanāḥ smṛtāḥ | [RājNigh, Pānīyādivarga 122.1]
valmīkāntas tadutpannamauddālakam udīryate | [RājNigh, Pānīyādivarga 122.2]
indranīladalākārāḥ sūkṣmāś cinvanti makṣikāḥ | [RājNigh, Pānīyādivarga 123.1]
yadvṛkṣakoṭarāntasthaṃ madhu dālamidaṃ smṛtam | [RājNigh, Pānīyādivarga 123.2]
ityetasyāṣṭadhā bhedairutpattiḥ kathitā kramāt | [RājNigh, Pānīyādivarga 124.1]
atha vakṣyāmyahaṃ teṣāṃ varṇavīryādikaṃ kramāt | [RājNigh, Pānīyādivarga 124.2]
mākṣikaṃ tailavarṇaṃ syāt śvetaṃ bhrāmaramucyate | [RājNigh, Pānīyādivarga 125.1]
kṣaudraṃ tu kapilābhāsaṃ pauttikaṃ ghṛtasaṃnibham | [RājNigh, Pānīyādivarga 125.2]
āpītavarṇaṃ chāttraṃ syātpiṅgaṃ cārghyanāmakam | [RājNigh, Pānīyādivarga 126.1]
auddālaṃ svarṇasadṛśam āpītaṃ dālamucyate | [RājNigh, Pānīyādivarga 126.2]
mākṣikaṃ madhuraṃ rūkṣaṃ laghu śvāsādidoṣanut | [RājNigh, Pānīyādivarga 127.1]
bhrāmaraṃ picchilaṃ rūkṣaṃ madhuraṃ mukhajāḍyajit | [RājNigh, Pānīyādivarga 127.2]
kṣaudraṃ tu śītaṃ cakṣuṣyaṃ picchilaṃ pittavātahṛt | [RājNigh, Pānīyādivarga 128.1]
pauttikaṃ madhu rūkṣoṣṇam asrapittādidāhakṛt | [RājNigh, Pānīyādivarga 128.2]
śvitramehakrimighnaṃ ca vidyācchāttraṃ guṇottaram | [RājNigh, Pānīyādivarga 129.1]
ārghyamadhv aticakṣuṣyaṃ kaphapittādidoṣahṛt | [RājNigh, Pānīyādivarga 129.2]
auddālakaṃ tu kuṣṭhādidoṣaghnaṃ sarvasiddhidam | [RājNigh, Pānīyādivarga 130.1]
dālaṃ kaṭu kaṣāyāmlaṃ madhuraṃ pittadāyi ca | [RājNigh, Pānīyādivarga 130.2]
navaṃ madhu bhavet sthaulyaṃ nātiśleṣmakaraṃ param | [RājNigh, Pānīyādivarga 131.1]
dehasthaulyāpahaṃ grāhi purāṇaṃ madhu lekhanam | [RājNigh, Pānīyādivarga 131.2]
pakvaṃ doṣatrayaghnaṃ madhu vividharujājāḍyajihvāmayādidhvaṃsaṃ dhatte ca rucyaṃ balamatidhṛtidaṃ vīryavṛddhiṃ vidhatte | [RājNigh, Pānīyādivarga 132.1]
āmaṃ ced āmagulmāmayapavanarujāpittadāhāsradoṣaṃ hanyād vātaṃ ca śoṣaṃ janayati niyataṃ dhvaṃsayaty antavṛddhim | [RājNigh, Pānīyādivarga 132.2]
vraṇaśodhanasaṃdhāne vraṇasaṃropaṇādiṣu | [RājNigh, Pānīyādivarga 133.1]
sādhāraṇyā madhu hitaṃ tattulyā madhuśarkarā | [RājNigh, Pānīyādivarga 133.2]
uṣṇaiḥ sahoṣṇakāle vā svayam uṣṇam athāpi vā | [RājNigh, Pānīyādivarga 134.1]
āmaṃ madhu manuṣyāṇāṃ viṣavat tāpadāyakam | [RājNigh, Pānīyādivarga 134.2]
kīṭakādiyutamamladūṣitaṃ yacca paryuṣitakaṃ madhu svataḥ | [RājNigh, Pānīyādivarga 135.1]
kaṇṭakoṭaragataṃ ca mecakaṃ tacca gehajanitaṃ ca doṣakṛt | [RājNigh, Pānīyādivarga 135.2]
daṇḍair nihatya yadupāttamapāstadaṃśaṃ tādṛgvidhaṃ madhu rasāyanayogayogyam | [RājNigh, Pānīyādivarga 136.1]
hikkāgudāṅkuraviśophakaphavraṇādidoṣāpahaṃ bhavati doṣadam anyathā cet | [RājNigh, Pānīyādivarga 136.2]
mādhvī sitā madhūtpannā madhujā madhuśarkarā | [RājNigh, Pānīyādivarga 137.1]
mākṣīkaśarkarā caiṣā kṣaudrajā kṣaudraśarkarā | [RājNigh, Pānīyādivarga 137.2]
yadguṇaṃ yanmadhu proktaṃ tadguṇā tasya śarkarā | [RājNigh, Pānīyādivarga 138.1]
viśeṣād balavṛṣyaṃ ca tarpaṇaṃ kṣīṇadehinām | [RājNigh, Pānīyādivarga 138.2]
madyaṃ surā prasannā syānmadirā vāruṇī varā | [RājNigh, Pānīyādivarga 139.1]
mattā kādambarī śītā capalā kāminī priyā | [RājNigh, Pānīyādivarga 139.2]
madagandhā ca mādhvīkaṃ madhu saṃdhānam āsavaḥ | [RājNigh, Pānīyādivarga 140.1]
parisṛtāmṛtā vīrā medhāvī madanī ca sā | [RājNigh, Pānīyādivarga 140.2]
supratibhā manojñā ca vipānā modinī tathā | [RājNigh, Pānīyādivarga 141.1]
hālāhalaguṇāriṣṭaṃ sarako'tha madhūlikā | [RājNigh, Pānīyādivarga 141.2]
madotkaṭā mahānandā dvātriṃśadabhidhāḥ kramāt | [RājNigh, Pānīyādivarga 141.3]
madyaṃ sumadhurāmlaṃ ca kaphamārutanāśanam | [RājNigh, Pānīyādivarga 142.1]
baladīptikaraṃ hṛdyaṃ saram etanmadāvaham | [RājNigh, Pānīyādivarga 142.2]
syāddhātakīrasaguḍādikṛtā tu gauḍī puṣpadravādimadhusāramayī tu mādhvī | [RājNigh, Pānīyādivarga 143.1]
paiṣṭī punarvividhadhānyavikārajātā khyātā madādhikatayātra ca pūrvapūrvā | [RājNigh, Pānīyādivarga 143.2]
tālādirasaniryāsaiḥ saindhīṃ hālāṃ surāṃ jaguḥ | [RājNigh, Pānīyādivarga 144.1]
nānādravyakadambena madyaṃ kādambaraṃ smṛtam | [RājNigh, Pānīyādivarga 144.2]
saindhī kādambarī caiva dvividhaṃ madyalakṣaṇam | [RājNigh, Pānīyādivarga 144.3]
gauḍī tīkṣṇoṣṇamadhurā vātahṛt pittakāriṇī | [RājNigh, Pānīyādivarga 145.1]
balakṛddīpanī pathyā kāntikṛt tarpaṇī parā | [RājNigh, Pānīyādivarga 145.2]
mādhvī tu madhurā hṛdyā nātyuṣṇā pittavātahṛt | [RājNigh, Pānīyādivarga 146.1]
pāṇḍukāmalagulmārśaḥpramehaśamanī parā | [RājNigh, Pānīyādivarga 146.2]
paiṣṭī kaṭūṣṇā tīkṣṇā syānmadhurā dīpanī parā | [RājNigh, Pānīyādivarga 147]
saindhī śītā kaṣāyāmlā pittahṛdvātadā ca sā | [RājNigh, Pānīyādivarga 148]
gauḍī tu śiśire peyā paiṣṭī hemantavarṣayoḥ | [RājNigh, Pānīyādivarga 149.1]
śaradgrīṣmavasanteṣu mādhvī grāhyā na cānyathā | [RājNigh, Pānīyādivarga 149.2]
kādambarīśarkarajādi madyaṃ suśītalaṃ vṛṣyakaraṃ madāḍhyam | [RājNigh, Pānīyādivarga 150.1]
mādhvīsamaṃ syāttṛṇavṛkṣajātaṃ madyaṃ suśītaṃ guru tarpaṇaṃ ca | [RājNigh, Pānīyādivarga 150.2]
sarveṣāṃ tṛṇavṛkṣāṇāṃ niryāsaṃ śītalaṃ guru | [RājNigh, Pānīyādivarga 151.1]
mohanaṃ balakṛddhṛdyaṃ tṛṣṇāsaṃtāpanāśanam | [RājNigh, Pānīyādivarga 151.2]
aikṣavaṃ tu bhavenmadyaṃ śiśiraṃ ca madotkaṭam | [RājNigh, Pānīyādivarga 152.1]
yavadhānyakṛtaṃ madyaṃ guru viṣṭambhadāyakam | [RājNigh, Pānīyādivarga 152.2]
śarkarādhātakītoye kṛtaṃ śītaṃ manoharam | [RājNigh, Pānīyādivarga 153.1]
śārkaraṃ kathyate madyaṃ vṛṣyaṃ dīpanamohanam | [RājNigh, Pānīyādivarga 153.2]
anye dvādaśadhā madyabhedān āhur manīṣiṇaḥ | [RājNigh, Pānīyādivarga 154.1]
ukteṣvantarbhavantīti nānyaistu pṛthagīritāḥ | [RājNigh, Pānīyādivarga 154.2]
madyaṃ navaṃ sarvavikārahetuḥ sarvaṃ tu vātādikadoṣadāyi | [RājNigh, Pānīyādivarga 155.1]
jīrṇaṃ tu sarvaṃ sakalāmayaghnaṃ balapradaṃ vṛṣyakaraṃ ca dīpanam | [RājNigh, Pānīyādivarga 155.2]
madyaprayogaṃ kurvanti śūdrādiṣu mahārtiṣu | [RājNigh, Pānīyādivarga 156.1]
dvijais tribhis tu na grāhyaṃ yadyapy ujjīvayenmṛtam | [RājNigh, Pānīyādivarga 156.2]
itthaṃ vārdhinadīnadahradasaraḥkulyāditīrāntaraprakrāntekṣuguḍādimākṣikabhidāmadyaprabhedān api | [RājNigh, Pānīyādivarga 157.1]
prāgasmātpratibudhya nāmaguṇato nirṇītayogaucitī yāthātathyavaśād viniścitamanāḥ kurvīta vaidyaḥ kriyām | [RājNigh, Pānīyādivarga 157.2]
yai rasyamānā hi nṛṇāṃ yathāsvaṃ doṣānnirasyantyapi durnirāsān | [RājNigh, Pānīyādivarga 158.1]
teṣāṃ rasānāṃ vasatiḥ kilāyaṃ vargaḥ prasiddho rasavarganāmnā | [RājNigh, Pānīyādivarga 158.2]
nisyandaṃ dugdhasindhāv amṛtamatha samastauṣadhīnāṃ na dohaṃ tāpāhaṃ no cikitsāmabhilaṣati rasaṃ nāpi doṣākarasya | [RājNigh, Pānīyādivarga 159.1]
labdhvā yat sauhṛdayyaṃ jagati budhajanastena vargaḥ kṛto'smin pānīyādiḥ prasiddhiṃ vrajati manumito nāmagīrmauliratne | [RājNigh, Pānīyādivarga 159.2]
{RājNigh, Kṣīrādivarga}
kṣīraṃ pīyūṣam ūdhasyaṃ dugdhaṃ stanyaṃ payo'mṛtam | [RājNigh, Kṣīrādivarga 1]
kṣīrajaṃ dadhi tadrūpyaṃ viralaṃ mastu tajjalam | [RājNigh, Kṣīrādivarga 2]
dadhijaṃ navanītaṃ syātsāro haiyaṃgavīnakam | [RājNigh, Kṣīrādivarga 3]
ghṛtamājyaṃ haviḥ sarpiḥ pavitraṃ navanītajam | [RājNigh, Kṣīrādivarga 4.1]
amṛtaṃ cābhighāraśca homyam āyuśca taijasam | [RājNigh, Kṣīrādivarga 4.2]
mrakṣaṇaṃ snehanaṃ snehaḥ snigdhatā mrakṣa eva ca | [RājNigh, Kṣīrādivarga 5.1]
abhyaṅgo 'bhyañjanaṃ caiva copaḍaśca ghṛtādikaḥ | [RājNigh, Kṣīrādivarga 5.2]
takraṃ gorasajaṃ gholaṃ kālaśeyaviloḍitam | [RājNigh, Kṣīrādivarga 6.1]
daṇḍāhatamariṣṭo 'mlam udaśvinmathitaṃ dravaḥ | [RājNigh, Kṣīrādivarga 6.2]
takraṃ tribhāgadadhisaṃyutamambu dhīrairuktaṃ dadhidviguṇavāriyutaṃ tu mastu | [RājNigh, Kṣīrādivarga 7.1]
dadhyambhasī yadi same tadudaśvidāhus tat kevalaṃ tu mathitaṃ munayo vadanti | [RājNigh, Kṣīrādivarga 7.2]
gomūtraṃ gojalaṃ gombho goniṣyandaśca godravaḥ | [RājNigh, Kṣīrādivarga 8.1]
gomayaṃ gopurīṣaṃ syād goviṣṭhā gomalaṃ ca tat | [RājNigh, Kṣīrādivarga 8.2]
kṣīrādikaguṇadoṣau vakṣye kramato yathāyogam | [RājNigh, Kṣīrādivarga 9.2]
gavyaṃ kṣīraṃ pathyam atyantarucyaṃ svādu snigdhaṃ pittavātāmayaghnam | [RājNigh, Kṣīrādivarga 10.1]
kāntiprajñābuddhimedhāṅgapuṣṭiṃ dhatte spaṣṭaṃ vīryavṛddhiṃ vidhatte | [RājNigh, Kṣīrādivarga 10.2]
gaulyaṃ tu mahiṣīkṣīraṃ vipāke śītalaṃ guru | [RājNigh, Kṣīrādivarga 11.1]
balapuṣṭipradaṃ vṛṣyaṃ pittadāhāsranāśanam | [RājNigh, Kṣīrādivarga 11.2]
ajānāṃ laghukāyatvānnānādravyaniṣevaṇāt | [RājNigh, Kṣīrādivarga 12.1]
nātyambupānād vyāyāmāt sarvavyādhiharaṃ payaḥ | [RājNigh, Kṣīrādivarga 12.2]
sūkṣmājadugdheti ca saṃvadārhaṃ godugdhavīryāt tv adhikaṃ guṇe ca | [RājNigh, Kṣīrādivarga 13.1]
sukṣīṇadeheṣu ca pathyam uktaṃ sthūlājadugdhaṃ kila kiṃcidūnam | [RājNigh, Kṣīrādivarga 13.2]
āvikaṃ tu payaḥ snigdhaṃ kaphapittaharaṃ param | [RājNigh, Kṣīrādivarga 14.1]
sthaulyamehaharaṃ pathyaṃ lomaśaṃ guru vṛddhidam | [RājNigh, Kṣīrādivarga 14.2]
madhuraṃ hastinīkṣīraṃ vṛṣyaṃ guru kaṣāyakam | [RājNigh, Kṣīrādivarga 15.1]
snigdhaṃ sthairyakaraṃ śītaṃ cakṣuṣyaṃ balavardhanam | [RājNigh, Kṣīrādivarga 15.2]
aśvīkṣīraṃ tu rūkṣāmlaṃ lavaṇaṃ dīpanaṃ laghu | [RājNigh, Kṣīrādivarga 16.1]
dehasthairyakaraṃ balyaṃ gauravakāntikṛtparam | [RājNigh, Kṣīrādivarga 16.2]
balakṛd gardabhīkṣīraṃ vātaśvāsaharaṃ param | [RājNigh, Kṣīrādivarga 17.1]
madhurāmlarasaṃ rūkṣaṃ dīpanaṃ pathyadaṃ smṛtam | [RājNigh, Kṣīrādivarga 17.2]
uṣṭrīkṣīraṃ kuṣṭhaśophāpahaṃ tatpittārśoghnaṃ tatkaphāṭopahāri | [RājNigh, Kṣīrādivarga 18.1]
ānāhārtijantugulmodarākhyaṃ śvāsollāsaṃ nāśayatyāśu pītam | [RājNigh, Kṣīrādivarga 18.2]
madhuraṃ mānuṣīkṣīraṃ kaṣāyaṃ ca himaṃ laghu | [RājNigh, Kṣīrādivarga 19.1]
cakṣuṣyaṃ dīpanaṃ pathyaṃ pācanaṃ rocanaṃ ca tat | [RājNigh, Kṣīrādivarga 19.2]
kṣīraṃ kāsaśvāsakopāya sarvaṃ gurvāmaṃ syāt prāyaśo doṣadāyi | [RājNigh, Kṣīrādivarga 20.1]
taccettaptaṃ vartitaṃ pathyamuktaṃ nārīkṣīraṃ tv āmam evāmayaghnam | [RājNigh, Kṣīrādivarga 20.2]
uktaṃ gavyādikaṃ dugdhaṃ dhāroṣṇamamṛtopamam | [RājNigh, Kṣīrādivarga 21.1]
sarvāmayaharaṃ pathyaṃ cirasaṃsthaṃ tu doṣadam | [RājNigh, Kṣīrādivarga 21.2]
ke 'py āvikaṃ pathyatamaṃ śṛtoṣṇaṃ kṣīraṃ tv ajānāṃ śṛtaśītamāhuḥ | [RājNigh, Kṣīrādivarga 22.1]
dohāntaśītaṃ mahiṣīpayaśca gavyaṃ tu dhāroṣṇamidaṃ praśastam | [RājNigh, Kṣīrādivarga 22.2]
vṛṣyaṃ bṛṃhaṇam agnivardhanakaraṃ pūrvāhṇapītaṃ payo madhyāhne baladāyakaṃ kaphaharaṃ kṛcchrasya vicchedakam | [RājNigh, Kṣīrādivarga 23.1]
bālye vahnikaraṃ tato balakaraṃ vīryapradaṃ vārddhake rātrau kṣīramanekadoṣaśamanaṃ sevyaṃ tataḥ sarvadā | [RājNigh, Kṣīrādivarga 23.2]
kṣīraṃ muhūrtatritayoṣitaṃ yad ataptam etad vikṛtiṃ prayāti | [RājNigh, Kṣīrādivarga 24.1]
uṣṇaṃ tu doṣaṃ kurute tadūrdhvaṃ viṣopamaṃ syād uṣitaṃ daśānām | [RājNigh, Kṣīrādivarga 24.2]
jīrṇajvare kaphe kṣīṇe kṣīraṃ syād amṛtopamam | [RājNigh, Kṣīrādivarga 25.1]
tadeva taruṇe pītaṃ viṣavaddhanti mānuṣam | [RājNigh, Kṣīrādivarga 25.2]
caturthabhāgaṃ salilaṃ nidhāya yatnād yad āvartitam uttamaṃ tat | [RājNigh, Kṣīrādivarga 26.1]
sarvāmayaghnaṃ balapuṣṭikāri vīryapradaṃ kṣīram atipraśastam | [RājNigh, Kṣīrādivarga 26.2]
gavyaṃ pūrvāhṇakāle syādaparāhṇe tu māhiṣam | [RājNigh, Kṣīrādivarga 27.1]
kṣīraṃ saśarkaraṃ pathyaṃ yad vā sātmye ca sarvadā | [RājNigh, Kṣīrādivarga 27.2]
pittaghnaṃ śṛtaśītalaṃ kaphaharaṃ pakvaṃ taduṣṇaṃ bhavecchītaṃ yattu na pācitaṃ tadakhilaṃ viṣṭambhadoṣapradam | [RājNigh, Kṣīrādivarga 28.1]
dhāroṣṇaṃ tv amṛtaṃ payaḥ śramaharaṃ nidrākaraṃ kāntidaṃ vṛṣyaṃ bṛṃhaṇam agnivardhanam atisvādu tridoṣāpaham | [RājNigh, Kṣīrādivarga 28.2]
kṣīraṃ na yuñjīta kadāpyataptaṃ taptaṃ na caitallavaṇena sārdham | [RājNigh, Kṣīrādivarga 29.1]
piṣṭānnasaṃdhānakamāṣamudgakośātakīkandaphalādikaiś ca | [RājNigh, Kṣīrādivarga 29.2]
matsyamāṃsaguḍamudgamūlakaiḥ kuṣṭhamāvahati sevitaṃ payaḥ | [RājNigh, Kṣīrādivarga 30.1]
śākajāmbavarasaistu sevitaṃ mārayatyabudham āśu sarpavat | [RājNigh, Kṣīrādivarga 30.2]
snigdhaṃ śītaṃ guru kṣīraṃ sarvakālaṃ na sevayet | [RājNigh, Kṣīrādivarga 31.1]
dīptāgniṃ kurute mandaṃ mandāgniṃ naṣṭameva ca | [RājNigh, Kṣīrādivarga 31.2]
nityaṃ tīvrāgninā sevyaṃ supakvaṃ māhiṣaṃ payaḥ | [RājNigh, Kṣīrādivarga 32.1]
puṣṇanti dhātavaḥ sarve balapuṣṭivivardhanam | [RājNigh, Kṣīrādivarga 32.2]
śītaṃ snigdhaṃ gurur gaulyaṃ vṛṣyaṃ pittāpahaṃ param | [RājNigh, Kṣīrādivarga 39.1]
jñeyā caivābhidhā tasya kīlāṭaṃ tu payaḥcchadaḥ | [RājNigh, Kṣīrādivarga 39.2]
dadhi gavyam atipavitraṃ śītaṃ snigdhaṃ ca dīpanaṃ balakṛt | [RājNigh, Kṣīrādivarga 40.1]
madhuramarocakahāri grāhi ca vātāmayaghnaṃ ca | [RājNigh, Kṣīrādivarga 40.2]
māhiṣaṃ madhuraṃ snigdhaṃ śleṣmakṛd raktapittajit | [RājNigh, Kṣīrādivarga 41.1]
balāsravardhanaṃ vṛṣyaṃ śramaghnaṃ śodhanaṃ dadhi | [RājNigh, Kṣīrādivarga 41.2]
dadhyājaṃ kaphavātaghnaṃ laghūṣṇaṃ netradoṣanut | [RājNigh, Kṣīrādivarga 42.1]
durnāmaśvāsakāsaghnaṃ rucyaṃ dīpanapācanam | [RājNigh, Kṣīrādivarga 42.2]
āvikaṃ dadhi susnigdhaṃ kaphapittakaraṃ guru | [RājNigh, Kṣīrādivarga 43.1]
vāte ca raktavāte ca pathyaṃ śophavraṇāpaham | [RājNigh, Kṣīrādivarga 43.2]
hastinīdadhi kaṣāyalaghūṣṇaṃ paktiśūlaśamanaṃ rucipradam | [RājNigh, Kṣīrādivarga 44.1]
dīptidaṃ khalu balāsagadaghnaṃ vīryavardhanabalapradam uktam | [RājNigh, Kṣīrādivarga 44.2]
aśvīdadhi syānmadhuraṃ kaṣāyaṃ kaphārtimūrchāmayahāri rūkṣam | [RājNigh, Kṣīrādivarga 45.1]
vātālpadaṃ dīpanakāri netradoṣāpahaṃ tat kathitaṃ pṛthivyām | [RājNigh, Kṣīrādivarga 45.2]
gardabhīdadhi rūkṣoṣṇaṃ laghu dīpanapācanam | [RājNigh, Kṣīrādivarga 46.1]
madhurāmlarasaṃ rucyaṃ vātadoṣavināśanam | [RājNigh, Kṣīrādivarga 46.2]
auṣṭram arśāṃsi kuṣṭhāni krimiśūlodarāṇi ca | [RājNigh, Kṣīrādivarga 47.1]
nihanti kaṭukaṃ svādu kiṃcid amlarasaṃ dadhi | [RājNigh, Kṣīrādivarga 47.2]
vipāke madhuraṃ balyam amlaṃ saṃtarpaṇaṃ guru | [RājNigh, Kṣīrādivarga 48.1]
cakṣuṣyaṃ grahadoṣaghnaṃ dadhi strīstanyasambhavam | [RājNigh, Kṣīrādivarga 48.2]
dadhyamlaṃ guru vātadoṣaśamanaṃ saṃgrāhi mūtrāvahaṃ balyaṃ śophakaraṃ ca rucyaśamanaṃ vahneśca śāntipradam | [RājNigh, Kṣīrādivarga 49.1]
kāsaśvāsasupīnaseṣu viṣame śītajvare syāddhitaṃ raktodrekakaraṃ karoti satataṃ śukrasya vṛddhiṃ parām | [RājNigh, Kṣīrādivarga 49.2]
dadhi madhuramīṣadamlaṃ madhurāmlaṃ vā hitaṃ na cātyuṣṇam | [RājNigh, Kṣīrādivarga 50.1]
yāvadyāvanmadhuraṃ doṣaharaṃ tāvad uktam idam | [RājNigh, Kṣīrādivarga 50.2]
lavaṇamaricasarpiḥśarkarāmudgadhātrīkusumarasavihīnaṃ naitad aśnanti nityam | [RājNigh, Kṣīrādivarga 51.1]
na ca śaradi vasante noṣṇakāle na rātrau na dadhi kaphavikāre pittadoṣe 'pi nādyāt | [RājNigh, Kṣīrādivarga 51.2]
trikaṭukayutametadrājikācūrṇamiśraṃ kaphaharam anilaghnaṃ vahnisaṃdhukṣaṇaṃ ca | [RājNigh, Kṣīrādivarga 52.1]
tuhinaśiśirakāle sevitaṃ cātipathyaṃ racayati tanudārḍhyaṃ kāntimattvaṃ ca nṝṇām | [RājNigh, Kṣīrādivarga 52.2]
uṣṇāmlaṃ rucipaktidaṃ klamaharaṃ balyaṃ kaṣāyaṃ saraṃ bhukticchedakaraṃ tṛṣodaragadaplīhārśasāṃ nāśanam | [RājNigh, Kṣīrādivarga 53.1]
srotaḥśuddhikaraṃ kaphānilaharaṃ viṣṭambhaśūlāpahaṃ pāṇḍuśvāsavikāragulmaśamanaṃ mastu praśastaṃ laghu | [RājNigh, Kṣīrādivarga 53.2]
uktaṃ śleṣmasamīrahāri mathitaṃ tat śleṣmapittāpahaṃ rucyaṃ prāhur udaśvidākhyam adhikaṃ takraṃ tridoṣāpaham | [RājNigh, Kṣīrādivarga 54.1]
mandāgnāv arucau vidāhaviṣamaśvāsārtikāsādiṣu śreṣṭhaṃ pathyatamaṃ vadanti sudhiyas takratrayaṃ hy uttamam | [RājNigh, Kṣīrādivarga 54.2]
takraṃ tridoṣaśamanaṃ rucidīpanīyaṃ rucyaṃ vamiśramaharaṃ klamahāri mastu | [RājNigh, Kṣīrādivarga 55.1]
balyapradaṃ pavananāśam udaśvidākhyaṃ śastaṃ kaphaśramamarudvamaneṣu gholam | [RājNigh, Kṣīrādivarga 55.2]
amlena vātaṃ madhureṇa pittaṃ kaphaṃ kaṣāyeṇa nihanti sadyaḥ | [RājNigh, Kṣīrādivarga 56.1]
yathā surāṇām amṛtaṃ hitāya tathā narāṇām iha takramāhuḥ | [RājNigh, Kṣīrādivarga 56.2]
āmātisāre ca viṣūcikāyāṃ vātajvare pāṇḍuṣu kāmaleṣu | [RājNigh, Kṣīrādivarga 57.1]
pramehagulmodaravātaśūle nityaṃ pibet takram arocake ca | [RājNigh, Kṣīrādivarga 57.2]
śītakāle'gnimāndye ca kaphe pāṇḍvāmayeṣu ca | [RājNigh, Kṣīrādivarga 58.1]
mārgoparodhe kuṣṭhādivyādhau takraṃ praśasyate | [RājNigh, Kṣīrādivarga 58.2]
vātodarī pibettakraṃ pippalīlavaṇānvitam | [RājNigh, Kṣīrādivarga 59.1]
śarkarāmaricopetaṃ svādu pittodarī pibet | [RājNigh, Kṣīrādivarga 59.2]
yavānīsaindhavājājīvyoṣayuktaṃ kaphodare | [RājNigh, Kṣīrādivarga 60.1]
saṃnipātodare takraṃ trikaṭukṣārasaindhavam | [RājNigh, Kṣīrādivarga 60.2]
takraṃ dadyānno kṣate noṣṇakāle no daurbalye no tṛṣāmūrchite ca | [RājNigh, Kṣīrādivarga 61.1]
naiva bhrāntau naiva pittāsradoṣe naitaddadyāt sūtikāyāṃ viśeṣāt | [RājNigh, Kṣīrādivarga 61.2]
takraṃ snehānvitaṃ tundanidrājāḍyapradaṃ guru | [RājNigh, Kṣīrādivarga 62.1]
ardhāvaśiṣṭaṃ sāmānyaṃ niḥśeṣaṃ laghu pathyadam | [RājNigh, Kṣīrādivarga 62.2]
śītaṃ varṇabalāvahaṃ sumadhuraṃ vṛṣyaṃ ca saṃgrāhakaṃ vātaghnaṃ kaphahārakaṃ rucikaraṃ sarvāṅgaśūlāpaham | [RājNigh, Kṣīrādivarga 63.1]
kāsaghnaṃ śramanāśanaṃ sukhakaraṃ kāntipradaṃ puṣṭidaṃ cakṣuṣyaṃ navanītam uddhṛtanavaṃ goḥ sarvadoṣāpaham | [RājNigh, Kṣīrādivarga 63.2]
gavyaṃ ca māhiṣaṃ cāpi navanītaṃ navodbhavam | [RājNigh, Kṣīrādivarga 64.1]
śasyate bālavṛddhānāṃ balakṛt puṣṭivardhanam | [RājNigh, Kṣīrādivarga 64.2]
māhiṣaṃ navanītaṃ tu kaṣāyaṃ madhuraṃ rase | [RājNigh, Kṣīrādivarga 65.1]
śītaṃ vṛṣyapradaṃ grāhi pittaghnaṃ tu balapradam | [RājNigh, Kṣīrādivarga 65.2]
laghv ājaṃ tu madhuraṃ kaṣāyaṃ ca tridoṣanut | [RājNigh, Kṣīrādivarga 66.1]
cakṣuṣyaṃ dīpanaṃ balyaṃ navanītaṃ hitaṃ sadā | [RājNigh, Kṣīrādivarga 66.2]
navanītaṃ navotthaṃ tu chāgajaṃ kṣayakāsajit | [RājNigh, Kṣīrādivarga 67.1]
balyaṃ netrāmayaghnaṃ ca kaphaghnaṃ dīpanaṃ param | [RājNigh, Kṣīrādivarga 67.2]
āvikaṃ navanītaṃ tu vipāke tu himaṃ laghu | [RājNigh, Kṣīrādivarga 68.1]
yoniśūle kaphe vāte durnāmni ca hitaṃ sadā | [RājNigh, Kṣīrādivarga 68.2]
aiḍakaṃ navanītaṃ tu kaṣāyaṃ śītalaṃ laghu | [RājNigh, Kṣīrādivarga 69.1]
medhāhṛdguru puṣṭyaṃ ca sthaulyaṃ mandāgnidīpanam | [RājNigh, Kṣīrādivarga 69.2]
hastinīnavanītaṃ tu kaṣāyaṃ śītalaṃ laghu | [RājNigh, Kṣīrādivarga 70.1]
tiktaṃ viṣṭambhi jantughnaṃ hanti pittakaphakrimīn | [RājNigh, Kṣīrādivarga 70.2]
aśvīyaṃ navanītaṃ syātkaṣāyaṃ kaphavātajit | [RājNigh, Kṣīrādivarga 71.1]
cakṣuṣyaṃ kaṭukaṃ coṣṇam īṣad vātāpahārakam | [RājNigh, Kṣīrādivarga 71.2]
gardabhīnavanītaṃ tu kaṣāyaṃ kaphavātanut | [RājNigh, Kṣīrādivarga 72.1]
balyaṃ dīpanadaṃ pāke laghūṣṇaṃ mūtradoṣanut | [RājNigh, Kṣīrādivarga 72.2]
auṣṭraṃ tu navanītaṃ syādvipāke laghu śītalam | [RājNigh, Kṣīrādivarga 73.1]
vraṇakrimikaphāsraghnaṃ vātaghnaṃ viṣanāśanam | [RājNigh, Kṣīrādivarga 73.2]
navanītaṃ tu nārīṇāṃ rucyaṃ pāke laghu smṛtam | [RājNigh, Kṣīrādivarga 74.1]
cakṣuṣyaṃ sarvarogaghnaṃ dīpanaṃ viṣanāśanam | [RājNigh, Kṣīrādivarga 74.2]
śītaṃ rucyanavoddhṛtaṃ sumadhuraṃ vṛṣyaṃ ca vātāpahaṃ kāsaghnaṃ krimināśanaṃ kaphakaraṃ saṃgrāhi śūlāpaham | [RājNigh, Kṣīrādivarga 75.1]
balyaṃ puṣṭikaraṃ tṛṣārtiśamanaṃ saṃtāpavicchedanaṃ cakṣuṣyaṃ śramahāri tarpaṇakaraṃ dadhyudbhavaṃ pittajit | [RājNigh, Kṣīrādivarga 75.2]
ekāhādyuṣitaṃ proktamuttarottaragandhadam | [RājNigh, Kṣīrādivarga 76.1]
ahṛdyaṃ sarvarogāḍhyaṃ dadhijaṃ tadghṛtaṃ smṛtam | [RājNigh, Kṣīrādivarga 76.2]
dhīkāntismṛtidāyakaṃ balakaraṃ medhāpradaṃ puṣṭikṛt vātaśleṣmaharaṃ śramopaśamanaṃ pittāpahaṃ hṛdyadam | [RājNigh, Kṣīrādivarga 77.1]
vahnervṛddhikaraṃ vipākamadhuraṃ vṛṣyaṃ vapuḥsthairyadaṃ gavyaṃ havyatamaṃ ghṛtaṃ bahuguṇaṃ bhogyaṃ bhavedbhāgyataḥ | [RājNigh, Kṣīrādivarga 77.2]
sarpirmāhiṣamuttamaṃ dhṛtikaraṃ saukhyapradaṃ kāntikṛt vātaśleṣmanibarhaṇaṃ balakaraṃ varṇapradāne kṣamam | [RājNigh, Kṣīrādivarga 78.1]
durnāmagrahaṇīvikāraśamanaṃ mandānaloddīpanaṃ cakṣuṣyaṃ navagavyataḥ paramidaṃ hṛdyaṃ manohāri ca | [RājNigh, Kṣīrādivarga 78.2]
ājamājyaṃ tu cakṣuṣyaṃ dīpanaṃ balavardhanam | [RājNigh, Kṣīrādivarga 79.1]
kāsaśvāsakaphāntakaṃ rājayakṣmasu śasyate | [RājNigh, Kṣīrādivarga 79.2]
pāke laghvāvikaṃ sarpirnavaṃ pittaprakopaṇam | [RājNigh, Kṣīrādivarga 80.1]
yonidoṣe kaphe vāte śophe kampe ca taddhitam | [RājNigh, Kṣīrādivarga 80.2]
aiḍakaṃ ghṛtam atīva gauravād varjyamiva sukumāradehinām | [RājNigh, Kṣīrādivarga 81.1]
buddhipāṭavakaraṃ balāvahaṃ sevitaṃ ca kurute nṛṇāṃ vapuḥ | [RājNigh, Kṣīrādivarga 81.2]
nihanti hastinīsarpiḥ kaphapittaviṣakrimīn | [RājNigh, Kṣīrādivarga 82.1]
kaṣāyaṃ laghu viṣṭambhi tiktaṃ cāgnikaraṃ param | [RājNigh, Kṣīrādivarga 82.2]
aśvīsarpistu kaṭukaṃ madhuraṃ ca kaṣāyakam | [RājNigh, Kṣīrādivarga 83.1]
īṣad dīpanadaṃ mūrchāhāri vātālpadaṃ guru | [RājNigh, Kṣīrādivarga 83.2]
ghṛtaṃ gārdabhikaṃ balyaṃ dīpanaṃ mūtradoṣanut | [RājNigh, Kṣīrādivarga 84.1]
pāke laghūṣṇavīryaṃ ca kaṣāyaṃ kaphanāśanam | [RājNigh, Kṣīrādivarga 84.2]
ghṛtam auṣṭraṃ tu madhuraṃ vipāke kaṭuśītalam | [RājNigh, Kṣīrādivarga 85.1]
kuṣṭhakrimiharaṃ vātakaphagulmodarāpaham | [RājNigh, Kṣīrādivarga 85.2]
nārīsarpistu cakṣuṣyaṃ pathyaṃ sarvāmayāpaham | [RājNigh, Kṣīrādivarga 86.1]
mandāgnidīpanaṃ rucyaṃ pāke laghu viṣāpaham | [RājNigh, Kṣīrādivarga 86.2]
madāpasmāramūrchādiśiraḥkarṇākṣijā rujaḥ | [RājNigh, Kṣīrādivarga 87.1]
sarpiḥ purāṇaṃ jayati vraṇaśodhanaropaṇam | [RājNigh, Kṣīrādivarga 87.2]
āyurvṛddhiṃ vapuṣi dṛḍhatāṃ saukumāryaṃ ca kāntiṃ buddhiṃ dhatte smṛtibalakaraṃ śītavidhvaṃsanaṃ ca | [RājNigh, Kṣīrādivarga 88.1]
pathyaṃ bālye vayasi taruṇe vārddhake cātibalyaṃ nānyat kiṃcij jagati guṇadaṃ sarpiṣaḥ pathyamasti | [RājNigh, Kṣīrādivarga 88.2]
kāñjikaṃ kāñjikā vīraṃ kulmāṣābhibhavaṃ tathā | [RājNigh, Kṣīrādivarga 89.1]
avantisomaṃ dhānyāmlam āranālo 'mlasārakaḥ | [RājNigh, Kṣīrādivarga 89.2]
kāñjikaṃ vātaśophaghnaṃ pittaghnaṃ jvaranāśanam | [RājNigh, Kṣīrādivarga 90.1]
dāhamūrchāśramaghnaṃ ca śūlādhmānavibandhanut | [RājNigh, Kṣīrādivarga 90.2]
kāñjikaṃ kāñjitailaṃ ca palitaṃ vātakārakam | [RājNigh, Kṣīrādivarga 91.1]
dāhakaṃ gātraśaithilyaṃ mardanānna ca bhakṣaṇāt | [RājNigh, Kṣīrādivarga 91.2]
cukraṃ sahasravedhaṃ ca rasāmlaṃ cukravedhakam | [RājNigh, Kṣīrādivarga 92.1]
śākhāmlabhedanaṃ caivam amlasāraṃ ca cukrikā | [RājNigh, Kṣīrādivarga 92.2]
cukraṃ tiktāmlakaṃ svādu kaphapittavināśanam | [RājNigh, Kṣīrādivarga 93.1]
nāsikāgadadurgandhaśirorogaharaṃ param | [RājNigh, Kṣīrādivarga 93.2]
sauvīrakaṃ suvīrāmlaṃ jñeyaṃ godhūmasambhavam | [RājNigh, Kṣīrādivarga 94.1]
yavāmlajaṃ yavotthaṃ ca tuṣotthaṃ ca tuṣodakam | [RājNigh, Kṣīrādivarga 94.2]
sauvīrakaṃ cāmlarasaṃ keśyaṃ mastakadoṣajit | [RājNigh, Kṣīrādivarga 95.1]
jarāśaithilyaharaṇaṃ balasaṃtarpaṇaṃ param | [RājNigh, Kṣīrādivarga 95.2]
taṇḍulotthaṃ taṇḍulāmbu kaṣāyaṃ madhuraṃ laghu | [RājNigh, Kṣīrādivarga 96.1]
saṃgrāhi viṣaviccharditṛḍdāhavraṇanāśakṛt | [RājNigh, Kṣīrādivarga 96.2]
tuṣāmbu dīpanaṃ hṛdyaṃ hṛtpāṇḍukṛmiroganut | [RājNigh, Kṣīrādivarga 96.3]
annodajaḥ śivarasas tryahāt paryuṣite rase | [RājNigh, Kṣīrādivarga 97.1]
dīpano madhurāmlas tu dāhajillaghutarpaṇaḥ | [RājNigh, Kṣīrādivarga 97.2]
gomūtraṃ kaṭutiktoṣṇaṃ kaphavātaharaṃ laghu | [RājNigh, Kṣīrādivarga 98.1]
pittakṛddīpanaṃ medhyaṃ tvagdoṣaghnaṃ matipradam | [RājNigh, Kṣīrādivarga 98.2]
māhiṣaṃ mūtram ānāhaśophagulmākṣidoṣanut | [RājNigh, Kṣīrādivarga 99.1]
kaṭūṣṇaṃ kuṣṭhakaṇḍūtiśūlodararujāpaham | [RājNigh, Kṣīrādivarga 99.2]
ajāmūtraṃ kaṭūṣṇaṃ ca rūkṣaṃ nāḍīviṣārtijit | [RājNigh, Kṣīrādivarga 100.1]
plīhodarakaphaśvāsagulmaśophaharaṃ laghu | [RājNigh, Kṣīrādivarga 100.2]
āvikaṃ tiktakaṭukaṃ mūtram uṣṇaṃ ca kuṣṭhajit | [RājNigh, Kṣīrādivarga 101.1]
durnāmodaraśūlāsraśophamehaviṣāpaham | [RājNigh, Kṣīrādivarga 101.2]
hastimūtraṃ tu tiktoṣṇaṃ lavaṇaṃ vātabhūtanut | [RājNigh, Kṣīrādivarga 102.1]
tiktaṃ kaṣāyaṃ śūlaghnaṃ hikkāśvāsaharaṃ param | [RājNigh, Kṣīrādivarga 102.2]
aśvamūtraṃ tu tiktoṣṇaṃ tīkṣṇaṃ ca viṣadoṣajit | [RājNigh, Kṣīrādivarga 103.1]
vātaprakopaśamanaṃ pittakāri pradīpanam | [RājNigh, Kṣīrādivarga 103.2]
kharamūtraṃ kaṭūṣṇaṃ ca kṣāraṃ tīkṣṇaṃ kaphāpaham | [RājNigh, Kṣīrādivarga 104.1]
mahāvātāpahaṃ bhūtakamponmādaharaṃ param | [RājNigh, Kṣīrādivarga 104.2]
auṣṭrakaṃ kaṭu tiktoṣṇaṃ lavaṇaṃ pittakopanam | [RājNigh, Kṣīrādivarga 105.1]
balyaṃ jaṭhararogaghnaṃ vātadoṣavināśanam | [RājNigh, Kṣīrādivarga 105.2]
mānuṣaṃ mūtramāmaghnaṃ krimivraṇaviṣārtinut | [RājNigh, Kṣīrādivarga 106.1]
tiktoṣṇaṃ lavaṇaṃ rūkṣaṃ bhūtatvagdoṣavātajit | [RājNigh, Kṣīrādivarga 106.2]
śūlagulmodarānāhavātavicchardanādiṣu | [RājNigh, Kṣīrādivarga 107.1]
mūtraprayogasādhyeṣu gomūtraṃ kalpayed budhaḥ | [RājNigh, Kṣīrādivarga 107.2]
tailaṃ yat tilasarṣapoditakusumbhotthātasīdhānyajaṃ yaccairaṇḍakarañjakeṅgudīphalair nimbākṣaśigrvasthibhiḥ | [RājNigh, Kṣīrādivarga 108.1]
jyotiṣmatyabhayodbhavaṃ madhurikākośāmraciñcābhavaṃ karpūratrapusādijaṃ ca sakalaṃ siddhyai kramāt kathyate | [RājNigh, Kṣīrādivarga 108.2]
tilatailam alaṃkaroti keśaṃ madhuraṃ tiktakaṣāyam uṣṇatīkṣṇam | [RājNigh, Kṣīrādivarga 109.1]
balakṛt kaphavātajantukharjūvraṇakaṇḍūtiharaṃ ca kāntidāyi | [RājNigh, Kṣīrādivarga 109.2]
sarṣapatailaṃ tiktaṃ kaṭukoṣṇaṃ vātakaphavikāraghnam | [RājNigh, Kṣīrādivarga 110.1]
pittāsradoṣadaṃ krimikuṣṭhaghnaṃ tilajavacca cakṣuṣyam | [RājNigh, Kṣīrādivarga 110.2]
kusumbhatailaṃ krimihāri tejobalāvahaṃ yakṣmamalāpahaṃ ca | [RājNigh, Kṣīrādivarga 111.1]
tridoṣakṛtpuṣṭibalakṣayaṃ ca karoti kaṇḍūṃ ca karoti dṛṣṭeḥ | [RājNigh, Kṣīrādivarga 111.2]
madhuraṃ tv atasītailaṃ picchilaṃ cānilāpaham | [RājNigh, Kṣīrādivarga 112.1]
madagandhi kaṣāyaṃ ca kaphakāsāpahārakam | [RājNigh, Kṣīrādivarga 112.2]
godhūmayāvanālavrīhiyavādyakhiladhānyajaṃ tailam | [RājNigh, Kṣīrādivarga 113.1]
vātakaphapittaśamanaṃ kaṇḍūkuṣṭhādihāri cakṣuṣyam | [RājNigh, Kṣīrādivarga 113.2]
eraṇḍatailaṃ kṛmidoṣanāśanaṃ vātāmayaghnaṃ sakalāṅgaśūlahṛt | [RājNigh, Kṣīrādivarga 114.1]
kuṣṭhāpahaṃ svādu rasāyanottamaṃ pittaprakopaṃ kurute 'tidīpanam | [RājNigh, Kṣīrādivarga 114.2]
karañjatailaṃ nayanārtināśanaṃ vātāmayadhvaṃsanam uṣṇatīkṣṇakam | [RājNigh, Kṣīrādivarga 115.1]
kuṣṭhārtikaṇḍūtivicarcikāpahaṃ lepena nānāvidhacarmadoṣanut | [RājNigh, Kṣīrādivarga 115.2]
snigdhaṃ syādiṅgudītailaṃ madhuraṃ pittanāśanam | [RājNigh, Kṣīrādivarga 116.1]
śītalaṃ kāntidaṃ balyaṃ śleṣmalaṃ keśavardhanam | [RājNigh, Kṣīrādivarga 116.2]
nimbatailaṃ tu nātyuṣṇaṃ krimikuṣṭhakaphāpaham | [RājNigh, Kṣīrādivarga 117]
ākṣaṃ svādu himaṃ keśyaṃ guru pittānilāpaham | [RājNigh, Kṣīrādivarga 118]
śigrutailaṃ kaṭūṣṇaṃ ca vātajitkaphanāśanam | [RājNigh, Kṣīrādivarga 119.1]
tvagdoṣavraṇakaṇḍūtiśophahāri ca picchilam | [RājNigh, Kṣīrādivarga 119.2]
kaṭu jyotiṣmatītailaṃ tiktoṣṇaṃ vātanāśanam | [RājNigh, Kṣīrādivarga 120.1]
pittasaṃtāpanaṃ medhāprajñābuddhivivardhanam | [RājNigh, Kṣīrādivarga 120.2]
śītaṃ harītakītailaṃ kaṣāyaṃ madhuraṃ kaṭu | [RājNigh, Kṣīrādivarga 121.1]
sarvavyādhiharaṃ pathyaṃ nānātvagdoṣanāśanam | [RājNigh, Kṣīrādivarga 121.2]
tīkṣṇaṃ tu rājikātailaṃ jñeyaṃ vātādidoṣanut | [RājNigh, Kṣīrādivarga 122.1]
śiśiraṃ kaṭu puṃstvaghnaṃ keśyaṃ tvagdoṣanāśanam | [RājNigh, Kṣīrādivarga 122.2]
saraṃ kośāmrajaṃ tailaṃ krimikuṣṭhavraṇāpaham | [RājNigh, Kṣīrādivarga 123.1]
tiktāmlamadhuraṃ balyaṃ pathyaṃ rocanapācanam | [RājNigh, Kṣīrādivarga 123.2]
yacca ciñcībhavaṃ tailaṃ kaṭu pāke vilekhanam | [RājNigh, Kṣīrādivarga 124.1]
kaphavātaharaṃ rucyaṃ kaṣāyaṃ nātiśītalam | [RājNigh, Kṣīrādivarga 124.2]
karpūratailahimatailasitāṃśutailaśītābhratailatuhināṃśusudhāṃśutailam | [RājNigh, Kṣīrādivarga 125.1]
karpūratailaṃ kaṭukoṣṇakaphāmahāri vātāmayaghnaradadārḍhyadapittahāri | [RājNigh, Kṣīrādivarga 125.2]
trapusairvārukacārakakuṣmāṇḍaprabhṛtibījajaṃ ca yattailam | [RājNigh, Kṣīrādivarga 126.1]
tanmadhuraṃ guru śiśiraṃ keśyaṃ kaphapittanāśi kāntikaram | [RājNigh, Kṣīrādivarga 126.2]
tailaṃ na sevayeddhīmān yasya kasya ca yadbhavet | [RājNigh, Kṣīrādivarga 127.1]
viṣasāmyaguṇatvācca yoge tanna prayojayet | [RājNigh, Kṣīrādivarga 127.2]
viṣasya tailasya na kiṃcid antaraṃ mṛtasya suptasya na kiṃcid antaram | [RājNigh, Kṣīrādivarga 128.1]
tṛṇasya dāsasya na kiṃcid antaraṃ mūrkhasya kāṣṭhasya na kiṃcid antaram | [RājNigh, Kṣīrādivarga 128.2]
itthaṃ gavādikapayaḥprabhṛtiprapañcaprastāvavarṇitatilādikatailajātam | [RājNigh, Kṣīrādivarga 129.1]
vargaṃ nisargalalitojjvalaśabdasargaṃ buddhvā bhiṣakpatir aśaṅkatayā bhiṣajyet | [RājNigh, Kṣīrādivarga 129.2]
pātāram ātmanaḥ kila yānti pratyupacikīrṣayā yāni | [RājNigh, Kṣīrādivarga 130.1]
teṣām eva nivāsaḥ parikathitaḥ peyavarga iti kṛtibhiḥ | [RājNigh, Kṣīrādivarga 130.2]
pāyaṃ pāyaṃ madhuravimalāṃ śītalāṃ yasya kīrtisrotodhārāṃ jahati sujanā durjanāsaṃgadausthyam | [RājNigh, Kṣīrādivarga 131.1]
vargastasya vrajati nṛharer nāmanirmāṇanāmnaś cūḍāratne khalu tithimitaḥ kṣīrakādiḥ samāptim | [RājNigh, Kṣīrādivarga 131.2]
{RājNigh, Śālyādivarga}
dhānyaṃ bhogyaṃ ca bhogārhamannādyaṃ jīvasādhanam | [RājNigh, Śālyādivarga 1.1]
tacca tāvat tridhā jñeyaṃ śūkaśimbītṛṇāhvayam | [RājNigh, Śālyādivarga 1.2]
vrīhyādikaṃ yadiha śūkasamanvitaṃ syāt tacchūkadhānyam atha mudgamakuṣṭakādi | [RājNigh, Śālyādivarga 2.1]
śimbīnigūḍham iti tat pravadanti śimbīdhānyaṃ tṛṇodbhavatayā tṛṇadhānyam anyat | [RājNigh, Śālyādivarga 2.2]
vātādidoṣaśamanaṃ laghu śūkadhānyaṃ tejobalātiśayavīryavivṛddhidāyi | [RājNigh, Śālyādivarga 3.1]
śimbībhavaṃ guru himaṃ ca vibandhadāyi vātūlakaṃ tu śiśiraṃ tṛṇadhānyam āhuḥ | [RājNigh, Śālyādivarga 3.2]
deśe deśe śūkadhānyeṣu saṃkhyā jñātuṃ śakyā naiva taddaivatairvā | [RājNigh, Śālyādivarga 4.1]
tasmād eṣāṃ yeṣu bhogopayogās tānyasmābhir vyākriyante kiyanti | [RājNigh, Śālyādivarga 4.2]
śālayaḥ kalamā rucyā vrīhiśreṣṭhā nṛpapriyāḥ | [RājNigh, Śālyādivarga 5.1]
dhānyottamāś ca vijñeyāḥ kaidārāḥ sukumārakāḥ | [RājNigh, Śālyādivarga 5.2]
rājānnaṣaṣṭikasitatararaktamuṇḍasthūlāṇugandhanirapādikaśālisaṃjñāḥ | [RājNigh, Śālyādivarga 6.1]
vrīhis tatheti daśadhā bhuvi śālayastu teṣāṃ krameṇa guṇanāmagaṇaṃ bravīmi | [RājNigh, Śālyādivarga 6.2]
rājānnaṃ dīrghaśūkaḥ kharipudivasajaṃ ṣaṣṭiko varṇato dvau niḥśūko muṇḍaśāliḥ svaguṇaviśaditaḥ svābhidhānāstrayo'nye | [RājNigh, Śālyādivarga 7.1]
māsair yo 'nyas tribhiḥ syāt sa bhavati nirapo yo 'pi vṛṣṭyambusambhūr eṣa syādvrīhisaṃjñastaditi daśavidhāḥ śālayastu prasiddhāḥ | [RājNigh, Śālyādivarga 7.2]
śālir nṛpānnaṃ rājānnaṃ rājārhaṃ dīrghaśūkakam | [RājNigh, Śālyādivarga 8.1]
dhānyaśreṣṭhaṃ rājadhānyaṃ rājeṣṭaṃ dīrghakūrakam | [RājNigh, Śālyādivarga 8.2]
rājānnaṃ tu tridoṣaghnaṃ susnigdhaṃ madhuraṃ laghu | [RājNigh, Śālyādivarga 9.1]
dīpanaṃ balakṛtpathyaṃ kāntidaṃ vīryavardhanam | [RājNigh, Śālyādivarga 9.2]
rājānnaṃ trividhaṃ svaśūkabhidayā jñeyaṃ sitaṃ lohitaṃ kṛṣṇaṃ ceti rasādhikaṃ ca tadidaṃ syād auttarottaryataḥ | [RājNigh, Śālyādivarga 10.1]
traividhyādiha taṇḍulāś ca haritāḥ śvetāstathā lohitāḥ sāmānyena bhavanti te 'pyatha guṇaiḥ syuḥ pūrvapūrvottarāḥ | [RājNigh, Śālyādivarga 10.2]
ṣaṣṭikaḥ ṣaṣṭiśāliḥ syāt ṣaṣṭijaḥ snigdhataṇḍulaḥ | [RājNigh, Śālyādivarga 11.1]
ṣaṣṭivāsarajaḥ so 'yaṃ jñeyo māsadvayodbhavaḥ | [RājNigh, Śālyādivarga 11.2]
gauro nīlaḥ ṣaṣṭiko'yaṃ dvidhā syād ādyo rucyaḥ śītalo doṣahārī | [RājNigh, Śālyādivarga 12.1]
balyaḥ pathyo dīpano vīryavṛddhiṃ datte cāsmāt kiṃcid ūno dvitīyaḥ | [RājNigh, Śālyādivarga 12.2]
kṛṣṇaśāliḥ kālaśāliḥ śyāmaśāliḥ sitetaraḥ | [RājNigh, Śālyādivarga 13]
kṛṣṇaśālis tridoṣaghno madhuraḥ puṣṭivardhanaḥ | [RājNigh, Śālyādivarga 14.1]
varṇakāntikaro balyo dāhajid vīryavṛddhikṛt | [RājNigh, Śālyādivarga 14.2]
raktaśālis tāmraśāliḥ śoṇaśāliśca lohitaḥ | [RājNigh, Śālyādivarga 15.1]
raktaśāliḥ sumadhuro laghuḥ snigdho balāvahaḥ | [RājNigh, Śālyādivarga 15.2]
rucikṛddīpanaḥ pathyo mukhajāḍyarujāpahaḥ | [RājNigh, Śālyādivarga 16.1]
sarvāmayaharo rucyaḥ pittadāhānilāsrajit | [RājNigh, Śālyādivarga 16.2]
muṇḍaśālirmuṇḍanako niḥśūko yavaśūkajaḥ | [RājNigh, Śālyādivarga 17]
muṇḍaśālistridoṣaghno madhurāmlo balapradaḥ | [RājNigh, Śālyādivarga 18]
sthūlaśālirmahāśāliḥ sthūlāṅgaḥ sthūlataṇḍulaḥ | [RājNigh, Śālyādivarga 19.1]
evaṃgandhāḍhyaśāleśca nāmānyūhyāni sūribhiḥ | [RājNigh, Śālyādivarga 19.2]
mahāśāliḥ svādurmadhuraśiśiraḥ pittaśamano jvaraṃ jīrṇaṃ dāhaṃ jaṭhararujam ahnāya śamayet | [RājNigh, Śālyādivarga 20.1]
śiśūnāṃ yūnāṃ vā yadapi jaratāṃ vā hitakaraḥ sadā sevyaḥ sarvair analabalavīryāṇi kurute | [RājNigh, Śālyādivarga 20.2]
sūkṣmaśāliḥ sūciśāliḥ potaśāliśca sūcakaḥ | [RājNigh, Śālyādivarga 21]
sūkṣmaśāliḥ sumadhuro laghuḥ pittāsradāhanut | [RājNigh, Śālyādivarga 22.1]
dīpanaḥ pācanaścaiva kiṃcid vātavikārajit | [RājNigh, Śālyādivarga 22.2]
gandhaśālistu kalmāṣo gandhāluḥ kalamottamaḥ | [RājNigh, Śālyādivarga 23.1]
sugandhirgandhabahulaḥ surabhir gandhataṇḍulaḥ | [RājNigh, Śālyādivarga 23.2]
sugandhaśālir madhuro 'tivṛṣyadaḥ pittaśramāsrārucidāhaśāntidaḥ | [RājNigh, Śālyādivarga 24.1]
stanyastu garbhasthiratālpavātadaḥ puṣṭipradaścālpakaphaśca balyadaḥ | [RājNigh, Śālyādivarga 24.2]
nirapo madhuraḥ snigdhaḥ śītalo dāhapittajit | [RājNigh, Śālyādivarga 25.1]
tridoṣaśamano rucyaḥ pathyaḥ sarvāmayāpanut | [RājNigh, Śālyādivarga 25.2]
vrīhir gauro madhuraśiśiraḥ pittahārī kaṣāyaḥ snigdho vṛṣyaḥ kṛmikaphaharas tāparaktāpahaś ca | [RājNigh, Śālyādivarga 26.1]
puṣṭiṃ datte śramaśamanakṛd vīryavṛddhiṃ vidhatte rucyo 'tyantaṃ janayati mudaṃ vātakṛnmecako 'nyaḥ | [RājNigh, Śālyādivarga 26.2]
maṇḍakaḥ sthūlaśāliś ca syād bimbaśālikas tathā | [RājNigh, Śālyādivarga 27.1]
nijātiśāṇahulyāś ca bimbī kausendukas tathā | [RājNigh, Śālyādivarga 27.2]
prasādhikā jīrakākhyā saśyāmā madhurā matā | [RājNigh, Śālyādivarga 28.1]
rājānāṃ maulikasyāpi śāliḥ syād urvarī tathā | [RājNigh, Śālyādivarga 28.2]
sūkṣmaśāliḥ kuditikā suśālir guruśālayaḥ | [RājNigh, Śālyādivarga 29.1]
vanaśālir guṇḍurūkī kṣīrikā paṅktayaḥ pṛthak | [RājNigh, Śālyādivarga 29.2]
etāni śālināmāni prakhyātāni prasiddhataḥ | [RājNigh, Śālyādivarga 29.3]
aśocā pāṭalā vrīhir vrīhiko vrīhidhānyakaḥ | [RājNigh, Śālyādivarga 30.1]
vrīhisaṃdhānyam uddiṣṭaḥ ardhadhānyas tu vrīhikaḥ | [RājNigh, Śālyādivarga 30.2]
garbhe pākaṇikaḥ ṣaṣṭiḥ ṣaṣṭiko balasambhavaḥ | [RājNigh, Śālyādivarga 31.1]
sudhānyaṃ pathyakārī ca mupaviḥ prajñavipriyaḥ | [RājNigh, Śālyādivarga 31.2]
śālistu kalamādyastu kalamo nākalāyakaḥ | [RājNigh, Śālyādivarga 32.1]
kadambapuṣpagandhaśca kalajātaḥ kalodbhavaḥ | [RājNigh, Śālyādivarga 32.2]
pittaśleṣmakaro vṛṣyaḥ kalamo madhurastathā | [RājNigh, Śālyādivarga 33]
lohito raktaśāliḥ syāt kāṣṭhalohitaśālayaḥ | [RājNigh, Śālyādivarga 34.1]
ruṇālī ruṇaśālistu raktaśālyaḥ suśālyakaḥ | [RājNigh, Śālyādivarga 34.2]
tṛṣṇāghno malakṛcchraghno hṛdyastu matidāḥ pare | [RājNigh, Śālyādivarga 35]
mahāśāliḥ sugandhā syāt sugandhā gandhasambhavā | [RājNigh, Śālyādivarga 36.1]
gandhāḍhyā gandhamālyā ca gandhānī gandhamālinī | [RājNigh, Śālyādivarga 36.2]
sugandhā madhurā hṛdyā kaphapittajvarāsrajit | [RājNigh, Śālyādivarga 37]
jalodbhavā jalaruhā jalajātā sujātakā | [RājNigh, Śālyādivarga 38.1]
raktāṅgulaṃ sukāraṃ ca kuṅkumaṃ samavarṇajā | [RājNigh, Śālyādivarga 38.2]
kuṅkumā madhurā śītā raktapittātisārajit | [RājNigh, Śālyādivarga 39]
tilajā nīlanāmā syād dīrghakṛṣṇā supūjakā | [RājNigh, Śālyādivarga 40.1]
madhurā ca sugandhā ca tilavāsī nigadyate | [RājNigh, Śālyādivarga 40.2]
rājādanī rājapriyā rājabhāvā munipriyā | [RājNigh, Śālyādivarga 41.1]
tilanī tilaparṇī ca āmagandhā pravāsinī | [RājNigh, Śālyādivarga 41.2]
kaphapittaharāḥ snigdhāḥ kāsaśvāsaharāḥ parāḥ | [RājNigh, Śālyādivarga 42.1]
śīghrapākakarā hṛdyā laghavaḥ śukravardhanāḥ | [RājNigh, Śālyādivarga 42.2]
komalāhārasambhūtās tilavāsīmahāguṇāḥ | [RājNigh, Śālyādivarga 43.1]
pāṇḍurogeṣu śūleṣu cāmavāte praśasyate | [RājNigh, Śālyādivarga 43.2]
vaktako vaktaśāliḥ syāt dīrghastu āśukopitaḥ | [RājNigh, Śālyādivarga 44.1]
rājapriyā pathyakarā madhyadeśasamudbhavā | [RājNigh, Śālyādivarga 44.2]
vaktikā laghavaḥ proktā mukhapākakarāstathā | [RājNigh, Śālyādivarga 45]
kalāṭakaḥ kavilaḥ syād guruso garuḍaḥ smṛtaḥ | [RājNigh, Śālyādivarga 46.1]
guruvako guraḍakaḥ sukhabhojī subhojakaḥ | [RājNigh, Śālyādivarga 46.2]
kavilo gandhakārī ca laghupākakaro'pi ca | [RājNigh, Śālyādivarga 47.1]
kaphapittaharaḥ svāduḥ śūlaśvāsanivāraṇaḥ | [RājNigh, Śālyādivarga 47.2]
grahaṇīgulmakuṣṭhaghno vikalo bhojane śubhaḥ | [RājNigh, Śālyādivarga 47.3]
kuṣmāṇḍikā kumbhaḍikā raktā sumadhurā guruḥ | [RājNigh, Śālyādivarga 48.1]
sugandhā durjarā pītā sthūlataṇḍulakomalā | [RājNigh, Śālyādivarga 48.2]
kumbhikā madhurā snigdhā vātapittanibarhiṇī | [RājNigh, Śālyādivarga 49]
saurabhaṃ śuṇḍikaḥ śuṇḍī kausumbhī kaṭhino 'phalaḥ | [RājNigh, Śālyādivarga 50]
kausumbhī laghupākā ca vātapittanibarhiṇī | [RājNigh, Śālyādivarga 51]
umpāsa umpikāśālir madhurā gurutaṇḍulā | [RājNigh, Śālyādivarga 52.1]
bahuśūkā sugandhāḍhyā tāruṇyajanavallabhā | [RājNigh, Śālyādivarga 52.2]
umpikā madhurā snigdhā sugandhā ca kaṣāyakā | [RājNigh, Śālyādivarga 53.1]
pittaśleṣmaharā rūkṣā umpikānilanāśinī | [RājNigh, Śālyādivarga 53.2]
pakṣikaḥ pakṣilāvaṇyaḥ pakṣirājo munipriyaḥ | [RājNigh, Śālyādivarga 54.1]
sthūlataṇḍulasambhūtāgandho bahalagandhakṛt | [RājNigh, Śālyādivarga 54.2]
dagdhāyāmavanau jātāḥ śālayo laghupākinaḥ | [RājNigh, Śālyādivarga 55.1]
kiṃcit satiktā madhurāḥ pācanā balavardhanāḥ | [RājNigh, Śālyādivarga 55.2]
kedārā madhurā vṛṣyā balyāḥ pittavivardhanāḥ | [RājNigh, Śālyādivarga 56.1]
īṣat kaṣāyālpamalā guravaḥ kaphanāśanāḥ | [RājNigh, Śālyādivarga 56.2]
śālayo ye chinnaruhā rūkṣās te baddhavarcasaḥ | [RājNigh, Śālyādivarga 57]
ropyātiropyā laghavaḥ śīghrapākā guṇottarāḥ | [RājNigh, Śālyādivarga 58.1]
vidāhino doṣaharā balyā mūtravivardhanāḥ | [RājNigh, Śālyādivarga 58.2]
yāvanālo yavanālaḥ śikharī vṛttataṇḍulaḥ | [RājNigh, Śālyādivarga 59.1]
dīrghanālo dīrghaśaraḥ kṣetrekṣuś cekṣupattrakaḥ | [RājNigh, Śālyādivarga 59.2]
dhavalo yāvanālastu pāṇḍuras tārataṇḍulaḥ | [RājNigh, Śālyādivarga 60.1]
nakṣatrākṛtivistāro vṛtto mauktikataṇḍulaḥ | [RājNigh, Śālyādivarga 60.2]
jūrṇāhvayo devadhānyaṃ jūrṇalo bījapuṣpakaḥ | [RājNigh, Śālyādivarga 61.1]
jūnalaḥ puṣpagandhaśca sugandhaḥ segurundakaḥ | [RājNigh, Śālyādivarga 61.2]
dhavalo yāvanālastu gaulyo balyastridoṣajit | [RājNigh, Śālyādivarga 62.1]
vṛṣyo ruciprado 'rśoghnaḥ pathyo gulmavraṇāpahaḥ | [RājNigh, Śālyādivarga 62.2]
atha tuvarayāvanālastuvaraśca kaṣāyayāvanālaśca | [RājNigh, Śālyādivarga 63.1]
sa raktayāvanālo hitalohitas tuvaradhānyaś ca | [RājNigh, Śālyādivarga 63.2]
tuvaro yāvanālastu kaṣāyoṣṇo viśophakṛt | [RājNigh, Śālyādivarga 64.1]
saṃgrāhī vātaśamano vidāhī śoṣakārakaḥ | [RājNigh, Śālyādivarga 64.2]
śārado yāvanālastu śleṣmadaḥ picchilo guruḥ | [RājNigh, Śālyādivarga 65.1]
śiśiro madhuro vṛṣyo doṣaghno balapuṣṭidaḥ | [RājNigh, Śālyādivarga 65.2]
godhūmo bahudugdhaḥ syādapūpo mlecchabhojanaḥ | [RājNigh, Śālyādivarga 66.1]
yavano nistuṣaḥ kṣīrī rasālaḥ sumanaśca saḥ | [RājNigh, Śālyādivarga 66.2]
godhūmaḥ snigdhamadhuro vātaghnaḥ pittadāhakṛt | [RājNigh, Śālyādivarga 67.1]
guruḥ śleṣmāmado balyo ruciro vīryavardhanaḥ | [RājNigh, Śālyādivarga 67.2]
snigdho'nyo laghugodhūmo gurur vṛṣyaḥ kaphāpahaḥ | [RājNigh, Śālyādivarga 68.1]
āmadoṣakaro balyo madhuro vīryapuṣṭidaḥ | [RājNigh, Śālyādivarga 68.2]
yavastu medhyaḥ sitaśūkasaṃjño divyo 'kṣataḥ kañcukidhānyarājau | [RājNigh, Śālyādivarga 69.1]
syāt tīkṣṇaśūkas turagapriyaś ca saktur hayeṣṭaś ca pavitradhānyam | [RājNigh, Śālyādivarga 69.2]
yavaḥ kaṣāyo madhuraḥ suśītalaḥ pramehajit tiktakaphāpahārakaḥ | [RājNigh, Śālyādivarga 70.1]
aśūkamuṇḍas tu yavo balaprado vṛṣyaśca nṝṇāṃ bahuvīryapuṣṭidaḥ | [RājNigh, Śālyādivarga 70.2]
veṇujo veṇubījaś ca vaṃśajo vaṃśataṇḍulaḥ | [RājNigh, Śālyādivarga 71.1]
vaṃśadhānyaṃ ca vaṃśāhvo veṇuvaṃśadvidhāyavaḥ | [RājNigh, Śālyādivarga 71.2]
śītaḥ kaṣāyo madhuras tu rūkṣo mehakrimiśleṣmaviṣāpahaś ca | [RājNigh, Śālyādivarga 72.1]
puṣṭiṃ ca vīryaṃ ca balaṃ ca datte pittāpaho veṇuyavaḥ praśastaḥ | [RājNigh, Śālyādivarga 72.2]
mudgastu sūpaśreṣṭhaḥ syādvarṇārhaś ca rasottamaḥ | [RājNigh, Śālyādivarga 73.1]
bhuktiprado hayānando bhūbalo vājibhojanaḥ | [RājNigh, Śālyādivarga 73.2]
kṛṣṇamudgas tu vāsanto mādhavaś ca surāṣṭrajaḥ | [RājNigh, Śālyādivarga 74]
kṛṣṇamudgas tridoṣaghno madhuro vātanāśanaḥ | [RājNigh, Śālyādivarga 75.1]
laghuś ca dīpanaḥ pathyo balavīryāṅgapuṣṭidaḥ | [RājNigh, Śālyādivarga 75.2]
śāradas tu harinmudgo dhūsaro 'nyaśca śāradaḥ | [RājNigh, Śālyādivarga 76]
harinmudgaḥ kaṣāyaś ca madhuraḥ kaphapittahṛt | [RājNigh, Śālyādivarga 77.1]
raktamūtrāmayaghnaś ca śītalo laghudīpanaḥ | [RājNigh, Śālyādivarga 77.2]
tadvacca dhūsaro mudgo rasavīryādiṣu smṛtaḥ | [RājNigh, Śālyādivarga 78.1]
kaṣāyo madhuro rucyaḥ pittavātavibandhakṛt | [RājNigh, Śālyādivarga 78.2]
pittajvarārtiśamanaṃ laghu mudgayūṣaṃ saṃtāpahāri tad arocakanāśanaṃ ca | [RājNigh, Śālyādivarga 79.1]
raktaprasādanam idaṃ yadi saindhavena yuktaṃ tadā bhavati sarvarujāpahāri | [RājNigh, Śālyādivarga 79.2]
māṣastu kuruvindaḥ syāddhānyavīro vṛṣākaraḥ | [RājNigh, Śālyādivarga 80.1]
māṃsalaś ca balāḍhyaś ca pitryaś ca pitṛjottamaḥ | [RājNigh, Śālyādivarga 80.2]
māṣaḥ snigdho bahumalakaraḥ śoṣaṇaḥ śleṣmakārī vīryeṇoṣṇo jhaṭiti kurute raktapittaprakopam | [RājNigh, Śālyādivarga 81.1]
hanyādvātaṃ gurubalakaro rocano bhakṣyamāṇaḥ svādur nityaṃ śramasukhavatāṃ sevanīyo narāṇām | [RājNigh, Śālyādivarga 81.2]
rājamāṣo nīlamāṣo nṛpamāṣo nṛpocitaḥ | [RājNigh, Śālyādivarga 82]
kaphapittaharo rucyo vātakṛdbaladāyakaḥ | [RājNigh, Śālyādivarga 83]
caṇastu harimanthaḥ syātsugandhaḥ kṛṣṇakañcukaḥ | [RājNigh, Śālyādivarga 84.1]
bālabhojyo vājibhakṣaś caṇakaḥ kañcukī ca saḥ | [RājNigh, Śālyādivarga 84.2]
caṇako madhuro rūkṣo mehajid vātapittakṛt | [RājNigh, Śālyādivarga 85.1]
dīptivarṇakaro balyo rucyaś cādhmānakārakaḥ | [RājNigh, Śālyādivarga 85.2]
āmaścaṇaḥ śītalarucyakārī saṃtarpaṇo dāhatṛṣāpahārī | [RājNigh, Śālyādivarga 86.1]
gaulyo 'śmarīśoṣavināśakārī kaṣāya īṣat kaṭur vīryakārī | [RājNigh, Śālyādivarga 86.2]
kṛṣṇastu caṇakaḥ śīto madhuraḥ kāsapittahṛt | [RājNigh, Śālyādivarga 87.1]
pittātisārakāsaghno balyaś caiva rasāyanaḥ | [RājNigh, Śālyādivarga 87.2]
caṇo gaurastu madhuro balakṛd rocanaḥ paraḥ | [RājNigh, Śālyādivarga 88.1]
śveto vātakaro rucyaḥ pittaghnaḥ śiśiro guruḥ | [RājNigh, Śālyādivarga 88.2]
subhṛṣṭacaṇako rucyo vātaghno raktadoṣakṛt | [RājNigh, Śālyādivarga 89.1]
vīryeṇoṣṇo laghuś caiva kaphaśaityāpahārakaḥ | [RājNigh, Śālyādivarga 89.2]
caṇasya yūṣaṃ madhuraṃ kaṣāyaṃ kaphāpahaṃ vātavikārahetuḥ | [RājNigh, Śālyādivarga 90.1]
śvāsordhvakāsaklamapīnasānāṃ karoti nāśaṃ baladīpanatvam | [RājNigh, Śālyādivarga 90.2]
caṇodakaṃ candramarīciśītaṃ pītaṃ prage pittarujāpahāri | [RājNigh, Śālyādivarga 91.1]
puṣṭipradaṃ naijaguṇaṃ ca pāke saṃtarpaṇaṃ mañjulamādhurīkam | [RājNigh, Śālyādivarga 91.2]
makuṣṭako mayaṣṭaś ca vanamudgaḥ kṛmīlakaḥ | [RājNigh, Śālyādivarga 92.1]
amṛto 'raṇyamudgaś ca vallīmudgaś ca kīrtitaḥ | [RājNigh, Śālyādivarga 92.2]
makuṣṭakaḥ kaṣāyaḥ syānmadhuro raktapittajit | [RājNigh, Śālyādivarga 93.1]
jvaradāhaharaḥ pathyo rucikṛtsarvadoṣahṛt | [RājNigh, Śālyādivarga 93.2]
masūro rāgadālistu maṅgalyaḥ pṛthubījakaḥ | [RājNigh, Śālyādivarga 94.1]
śūraḥ kalyāṇabījaś ca gurubījo masūrakaḥ | [RājNigh, Śālyādivarga 94.2]
masūro madhuraḥ śītaḥ saṃgrahī kaphapittajit | [RājNigh, Śālyādivarga 95.1]
vātāmayakaraś caiva mūtrakṛcchraharo laghuḥ | [RājNigh, Śālyādivarga 95.2]
kalāyo muṇḍacaṇako hareṇuś ca satīnakaḥ | [RājNigh, Śālyādivarga 96.1]
trāsano nālakaḥ kaṇṭhī satīnaś ca hareṇukaḥ | [RājNigh, Śālyādivarga 96.2]
kalāyaḥ kurute vātaṃ pittadāhakaphāpahaḥ | [RājNigh, Śālyādivarga 97.1]
rucipuṣṭipradaḥ śītaḥ kaṣāyaścāmadoṣakṛt | [RājNigh, Śālyādivarga 97.2]
laṅkā karālā tripuṭā kāṇḍikā rūkṣaṇātmikā | [RājNigh, Śālyādivarga 98]
laṅkā rucyā himā gaulyā pittajid vātakṛdguruḥ | [RājNigh, Śālyādivarga 99]
āḍhakī tuvarī varyā karavīrabhujā tathā | [RājNigh, Śālyādivarga 100.1]
vṛttabījā pītapuṣpā śvetā raktāsitā tridhā | [RājNigh, Śālyādivarga 100.2]
āḍhakī tu kaṣāyā ca madhurā kaphapittajit | [RājNigh, Śālyādivarga 101.1]
īṣad vātakarā rucyā vidalā gurugrāhikā | [RājNigh, Śālyādivarga 101.2]
sā ca śvetā doṣadātrī tu raktā rucyā balyā pittatāpādihantrī | [RājNigh, Śālyādivarga 102.1]
sā śyāmā ced dīpanī pittadāhadhvaṃsā balyaṃ cāḍhakīyūṣam uktam | [RājNigh, Śālyādivarga 102.2]
kulitthas tāmrabījaś ca śvetabījaḥ sitetaraḥ | [RājNigh, Śālyādivarga 103]
kulitthastu kaṣāyoṣṇo rūkṣo vātakaphāpahaḥ | [RājNigh, Śālyādivarga 104]
kṣavaḥ kṣudhābhijananaś capalo dīrghaśimbikaḥ | [RājNigh, Śālyādivarga 105.1]
sukumāro vṛttabījo madhuraḥ kṣavakaśca saḥ | [RājNigh, Śālyādivarga 105.2]
kṣavaḥ kaṣāyamadhuraḥ śītalaḥ kaphapittahṛt | [RājNigh, Śālyādivarga 106.1]
vṛṣyaḥ śramaharo rucyaḥ pavanādhmānakārakaḥ | [RājNigh, Śālyādivarga 106.2]
madhuraḥ śvetaniṣpāvo mādhvīkā madhuśarkarā | [RājNigh, Śālyādivarga 107.1]
palaṃkaṣā sthūlaśimbī vṛttā madhusitā sitā | [RājNigh, Śālyādivarga 107.2]
madhuśarkarā surucyā madhurālpakaṣāyakā | [RājNigh, Śālyādivarga 108.1]
śiśirā vātulā balyāpy ādhmānagurupuṣṭidā | [RājNigh, Śālyādivarga 108.2]
so 'nyaśca kaṭuniṣpāvaḥ kharvuro nadījastathā | [RājNigh, Śālyādivarga 109]
nadīniṣpāvakastiktaḥ kaṭuko'sraprado guruḥ | [RājNigh, Śālyādivarga 110.1]
vātalaḥ kaphado rūkṣaḥ kaṣāyo viṣadoṣanut | [RājNigh, Śālyādivarga 110.2]
tilastu homadhānyaṃ syāt pavitraḥ pitṛtarpaṇaḥ | [RājNigh, Śālyādivarga 111.1]
pāpaghnaḥ pūtadhānyaṃ ca jaṭilastu vanodbhavaḥ | [RājNigh, Śālyādivarga 111.2]
snigdho varṇabalāgnivṛddhijananastanyānilaghno guruḥ soṣṇaḥ pittakaro'lpamūtrakaraṇaḥ keśyo 'tipathyo vraṇe | [RājNigh, Śālyādivarga 112.1]
saṃgrāhī madhuraḥ kaṣāyasahitastikto vipāke kaṭuḥ kṛṣṇaḥ pathyatamaḥ sito'lpaguṇadaḥ kṣīṇās tathānye tilāḥ | [RājNigh, Śālyādivarga 112.2]
palalaṃ tilakalkaṃ syāttilacūrṇaṃ ca piṣṭakam | [RājNigh, Śālyādivarga 113]
palalaṃ madhuraṃ rucyaṃ pittāsrabalapuṣṭidam | [RājNigh, Śālyādivarga 114]
tilakiṭṭaṃ tu piṇyākaḥ khalaḥ syāt tilakalkajaḥ | [RājNigh, Śālyādivarga 115]
piṇyākaḥ kaṭuko gaulyaḥ kaphavātapramehanut | [RājNigh, Śālyādivarga 116]
atasī picchalā devī madagandhā madotkaṭā | [RājNigh, Śālyādivarga 117.1]
umā kṣumā haimavatī sunīlā nīlapuṣpikā | [RājNigh, Śālyādivarga 117.2]
atasī madagandhā syānmadhurā balakārikā | [RājNigh, Śālyādivarga 118.1]
kaphavātakarī ceṣat pittahṛt kuṣṭhavātanut | [RājNigh, Śālyādivarga 118.2]
āsurī rājikā rājī raktikā raktasarṣapaḥ | [RājNigh, Śālyādivarga 119.1]
tīkṣṇagandhā madhurikā kṣavakaḥ kṣuvakaḥ kṣavaḥ | [RājNigh, Śālyādivarga 119.2]
āsurī kaṭutiktoṣṇā vātaplīhārtiśūlanut | [RājNigh, Śālyādivarga 120.1]
dāhapittapradā hanti kaphagulmakṛmivraṇān | [RājNigh, Śālyādivarga 120.2]
rājakṣavakaḥ kṛṣṇastīkṣṇaphalā rājarājikā rājñī | [RājNigh, Śālyādivarga 121.1]
sā kṛṣṇasarṣapākhyā vijñeyā rājasarṣapākhyā ca | [RājNigh, Śālyādivarga 121.2]
rājasarṣapakas tiktaḥ kaṭūṣṇo vātaśūlanut | [RājNigh, Śālyādivarga 122.1]
pittadāhaprado gulmakaṇḍūkuṣṭhavraṇāpahaḥ | [RājNigh, Śālyādivarga 122.2]
tīkṣṇakaśca durādharṣo rakṣoghnaḥ kuṣṭhanāśanaḥ | [RājNigh, Śālyādivarga 123.1]
siddhaprayojanaḥ siddhasādhanaḥ sitasarṣapaḥ | [RājNigh, Śālyādivarga 123.2]
siddhārthaḥ kaṭutiktoṣṇo vātaraktagrahāpahaḥ | [RājNigh, Śālyādivarga 124.1]
tvagdoṣaśamano rucyo viṣabhūtavraṇāpahaḥ | [RājNigh, Śālyādivarga 124.2]
dhānyānāṃ kañcuke śimbī bījaguptiś ca śāmbhavī | [RājNigh, Śālyādivarga 125.1]
tadguptāni ca dhānyāni śimbīdhānyāni cakṣate | [RājNigh, Śālyādivarga 125.2]
śyāmākaḥ śyāmakaḥ śyāmas tribījaḥ syādavipriyaḥ | [RājNigh, Śālyādivarga 126.1]
sukumārī rājadhānyaṃ tṛṇabījottamaś ca saḥ | [RājNigh, Śālyādivarga 126.2]
śyāmāko madhuraḥ snigdhaḥ kaṣāyo laghuśītalaḥ | [RājNigh, Śālyādivarga 127.1]
vātakṛt kaphapittaghnaḥ saṃgrāhī viṣadoṣanut | [RājNigh, Śālyādivarga 127.2]
kodravaḥ koradūṣaś ca kuddālo madanāgrajaḥ | [RājNigh, Śālyādivarga 128.1]
sa ca deśaviśeṣeṇa nānābhedaḥ prakīrtitaḥ | [RājNigh, Śālyādivarga 128.2]
kodravo madhuras tikto vraṇināṃ pathyakārakaḥ | [RājNigh, Śālyādivarga 129.1]
kaphapittaharo rūkṣo mohakṛdvātalo guruḥ | [RājNigh, Śālyādivarga 129.2]
varakaḥ sthūlakaṅguś ca rūkṣaḥ sthūlapriyaṅgukaḥ | [RājNigh, Śālyādivarga 130]
varako madhuro rūkṣaḥ kaṣāyo vātapittakṛt | [RājNigh, Śālyādivarga 131]
kaṅguṇī kaṅgunī proktā cīnakaḥ pītataṇḍulaḥ | [RājNigh, Śālyādivarga 132.1]
vātalaḥ sukumāraśca sa ca nānāvidhābhidhaḥ | [RājNigh, Śālyādivarga 132.2]
priyaṅgurmadhuro rucyaḥ kaṣāyaḥ svāduśītalaḥ | [RājNigh, Śālyādivarga 133.1]
vātakṛt pittadāhaghno rūkṣo bhagnāsthibandhakṛt | [RājNigh, Śālyādivarga 133.2]
nīvāro'raṇyadhānyaṃ syānmunidhānyaṃ tṛṇodbhavam | [RājNigh, Śālyādivarga 134]
nīvāro madhuraḥ snigdhaḥ pavitraḥ pathyado laghuḥ | [RājNigh, Śālyādivarga 135]
rāgī tu lāñchanaḥ syād bahudalakaṇiśaś ca gucchakaṇiśaś ca | [RājNigh, Śālyādivarga 136]
tikto madhurakaṣāyaḥ śītaḥ pittāsranāśano baladaḥ | [RājNigh, Śālyādivarga 137]
kurī tu tṛṇadhānyaṃ syānmadhuraṃ tadbalapradam | [RājNigh, Śālyādivarga 138.1]
haritaṃ vārddhakaṃ pakvaṃ vājināṃ puṣṭidāyakam | [RājNigh, Śālyādivarga 138.2]
ye ke ca vrīhayo bhṛṣṭāste lājā iti kīrtitāḥ | [RājNigh, Śālyādivarga 139]
yavādayaśca ye bhṛṣṭā dhānāste parikīrtitāḥ | [RājNigh, Śālyādivarga 140]
lājā ca yavadhānā ca tarpaṇī pittanāśinī | [RājNigh, Śālyādivarga 141.1]
godhūmayāvanālotthāḥ kiṃcid uṣṇāśca dīpanāḥ | [RājNigh, Śālyādivarga 141.2]
taptair apakvagodhūmair ākulāḥ parikīrtitāḥ | [RājNigh, Śālyādivarga 142.1]
ākulā guravo vṛṣyā madhurāḥ balakāriṇaḥ | [RājNigh, Śālyādivarga 142.2]
vrīhayo 'pyardhapakvāś ca taptās te pṛthukāḥ smṛtāḥ | [RājNigh, Śālyādivarga 143.1]
pṛthukāḥ svādavaḥ snigdhā hṛdyā madanavardhanāḥ | [RājNigh, Śālyādivarga 143.2]
pūpalā madhurāḥ proktā vṛṣyāste baladāḥ smṛtāḥ | [RājNigh, Śālyādivarga 144.1]
pittahṛttarpaṇā hṛdyāḥ snigdhāste balavardhanāḥ | [RājNigh, Śālyādivarga 144.2]
ye cānye yāvanālādyāś cipiṭās taptataṇḍulāḥ | [RājNigh, Śālyādivarga 145]
śāleyayāvanālīyacipiṭāḥ puṣṭivardhanāḥ | [RājNigh, Śālyādivarga 146]
ataptataṇḍulāste tu dugdhabījāḥ prakīrtitāḥ | [RājNigh, Śālyādivarga 147]
dugdhabījā sumadhurā durjarā vīryapuṣṭidā | [RājNigh, Śālyādivarga 148]
taptāstu mudgacaṇakāḥ sumanādilaṅkā sadyas tṛṣārtirucipittakṛtaś ca jagdhāḥ | [RājNigh, Śālyādivarga 149.1]
vātālpadāḥ sukhakarā hy abalāśca rūkṣā hṛdyā bhavanti yuvajarjarabālakānām | [RājNigh, Śālyādivarga 149.2]
mudgagodhūmacaṇakā yāvanālādayaḥ smṛtāḥ | [RājNigh, Śālyādivarga 150.1]
yad ardhapakvaṃ taddhānyaṃ viṣṭambhādhmānadoṣakṛt | [RājNigh, Śālyādivarga 150.2]
śuṣkagodhūmacūrṇaṃ tu karṇikā samudāhṛtā | [RājNigh, Śālyādivarga 151]
sphoṭas tu caṇakādīnāṃ dāl iti parikīrtitāḥ | [RājNigh, Śālyādivarga 152]
pakvaṃ haritalūnaṃ ca dhānyaṃ sarvaguṇāvaham | [RājNigh, Śālyādivarga 153]
śuṣkalūnaṃ tu niḥsāraṃ rūkṣaṃ tatsattvanāśanam | [RājNigh, Śālyādivarga 154]
koṣadhānyaṃ navaṃ balyaṃ madhuraṃ vatsaroṣitam | [RājNigh, Śālyādivarga 155]
navaṃ dhānyam abhiṣyandi laghu saṃvatsaroṣitam | [RājNigh, Śālyādivarga 156.1]
dvyabdoṣitaṃ laghu pathyaṃ trivarṣādabalaṃ bhavet | [RājNigh, Śālyādivarga 156.2]
caṇās tu yavagodhūmatilamāṣā navā hitāḥ | [RājNigh, Śālyādivarga 157.1]
purāṇā virasā rūkṣāstvahitā durjarābalāḥ | [RājNigh, Śālyādivarga 157.2]
dhānyaṃ vāpitamuttamaṃ tadakhilaṃ chinnodbhavaṃ madhyamaṃ jñeyaṃ yadyadavāpitaṃ tadadhamaṃ niḥsāradoṣapradam | [RājNigh, Śālyādivarga 158.1]
dagdhāyāṃ bhuvi yatnato'pi vipine ye vāpitāḥ śālayo ye ca chinnabhavā bhavanti khalu te viṇmūtrabandhapradāḥ | [RājNigh, Śālyādivarga 158.2]
kṣārodakasamutpannaṃ dhānyaṃ śleṣmarujāpaham | [RājNigh, Śālyādivarga 159]
susnigdhamṛttikodbhūtaṃ dhānyam ojobalāvaham | [RājNigh, Śālyādivarga 160]
balapuṣṭiprabhāvaghnaṃ vālukāmṛttikodbhavam | [RājNigh, Śālyādivarga 161]
dhānyaṃ śreṣṭhaṃ ṣaṣṭikaṃ rājabhogyaṃ māṃsaṃ tv ājaṃ taittiraṃ lāvakīyam | [RājNigh, Śālyādivarga 162.1]
pānīyaṃ syāt kṛṣṇamṛtsnāsamutthaṃ kṣīrājyādau gavyamājaṃ praśastam | [RājNigh, Śālyādivarga 162.2]
itthaṃ prasiddhataradhānyaguṇābhidhānavīryābhivarṇanaviśṛṅkhalavāgvilāsam | [RājNigh, Śālyādivarga 163.1]
āmnāya vargam imam āśu labheta vaidyo vidyāṃ viṣaṇṇajanajīvanadānadhanyām | [RājNigh, Śālyādivarga 163.2]
yāni sadā bhujyante bhuñjānajanāśca yāni bhuñjante | [RājNigh, Śālyādivarga 164.1]
teṣāṃ khalu dhānyānāṃ vargo 'yaṃ bhojyavarga iti kathitaḥ | [RājNigh, Śālyādivarga 164.2]
yenācāracaṇena mugdhamadhuraśrīśālinā sanmahāmānārhā bahudhānyasampaducitā saṃnīyate saṃtatam | [RājNigh, Śālyādivarga 165.1]
tena śrīnṛharīśvareṇa racite nāmokticūḍāmaṇau vargo 'yaṃ sthitam eti nūtanaracano dhānyāhvayaḥ ṣoḍaśaḥ | [RājNigh, Śālyādivarga 165.2]
{RājNigh, Māṃsādivarga}
māṃsaṃ tu piśitaṃ kravyaṃ palaṃ tu rasyamasrajam | [RājNigh, Māṃsādivarga 1.1]
palalaṃ jāṅgalaṃ kīram āmiṣaṃ ca tad ucyate | [RājNigh, Māṃsādivarga 1.2]
sadyohatasya māṃsaṃ śreṣṭhaṃ hariṇādikasya yūnas tu | [RājNigh, Māṃsādivarga 2.1]
jñeyaṃ sugandhi pathyaṃ jāṅgaladeśasthitasya pathyatamam | [RājNigh, Māṃsādivarga 2.2]
bālasya vṛddhasya kṛśasya rogiṇo viṣāgnidagdhasya mṛtasya cāmbuṣu | [RājNigh, Māṃsādivarga 3.1]
tyājyaṃ mṛgādeḥ piśitaṃ tu tasya vigandhi śuṣkaṃ ca cirasthitaṃ ca | [RājNigh, Māṃsādivarga 3.2]
sarvaṃ māṃsaṃ vātavidhvaṃsi vṛṣyaṃ balyaṃ rucyaṃ bṛṃhaṇaṃ tacca māṃsam | [RājNigh, Māṃsādivarga 4.1]
deśasthānāccātmasaṃsthaṃ svabhāvairbhūyo nānārūpatāṃ yāti nūnam | [RājNigh, Māṃsādivarga 4.2]
tatrānūpīyamāṃsaṃ gavayarurumṛgakroḍagaṇḍādikānāṃ snigdhaṃ pathyaṃ ca balyaṃ laghu śaśaśikharādyudbhavaṃ jāṅgalīyam | [RājNigh, Māṃsādivarga 5.1]
puṣṭiṃ dīptiṃ ca datte rucikṛdatha laghu svādu sādhāraṇīyaṃ vṛṣyaṃ balyaṃ ca rucyaṃ ruruhariṇamṛgakroḍasāraṅgakāṇām | [RājNigh, Māṃsādivarga 5.2]
māṃsaṃ sārasahaṃsarātrivirahikrauñcādijaṃ śītalaṃ snigdhaṃ vātakaphāpahaṃ guru tataḥ svādu tridoṣāpaham | [RājNigh, Māṃsādivarga 6.1]
pathyaṃ lāvakatittirādijanitaṃ vṛṣyaṃ laghu syāt paraṃ cakrakrauñcamayūratittirabhavaṃ deśatrayādīdṛśam | [RājNigh, Māṃsādivarga 6.2]
druto vilambitaś caiva plavaś ceti gatais trayaḥ | [RājNigh, Māṃsādivarga 7.1]
sthānato 'pi trayas te tu bilasthalajalāśrayāḥ | [RājNigh, Māṃsādivarga 7.2]
punaste tu prasahanāḥ pratudā viṣkirā iti | [RājNigh, Māṃsādivarga 8.1]
svabhāvatastrayaḥ proktāḥ kramaśo mṛgapakṣiṇaḥ | [RājNigh, Māṃsādivarga 8.2]
athaiṣāṃ kramaśo lakṣmaguṇān vakṣyāmi vargaśaḥ | [RājNigh, Māṃsādivarga 9.1]
evaṃ navavidhāḥ proktās ta eva mṛgapakṣiṇaḥ | [RājNigh, Māṃsādivarga 9.2]
ajaśaśahariṇādayaḥ svayaṃ ye drutagamanā drutasaṃjñakāḥ smṛtāste | [RājNigh, Māṃsādivarga 10.1]
taduditapalalaṃ ca pathyabalyaṃ racayati vīryamadapradaṃ laghu syāt | [RājNigh, Māṃsādivarga 10.2]
gajakhaḍgamukhā mahāmṛgā nijagatyaiva vilambitāḥ smṛtāste | [RājNigh, Māṃsādivarga 11.1]
balakṛtpiśitaṃ ca picchalaṃ kaphakāsānilamāndyadaṃ guru syāt | [RājNigh, Māṃsādivarga 11.2]
sārasahaṃsabalākāś cakrakrauñcādayo jale plavanāt | [RājNigh, Māṃsādivarga 12.1]
plavasaṃjñāḥ kathitāste tanmāṃsaṃ gurūṣṇaṃ ca baladāyi | [RājNigh, Māṃsādivarga 12.2]
ahinakulaśalyagodhāmūṣakamukhyā bileśayāḥ kathitāḥ | [RājNigh, Māṃsādivarga 13.1]
śvāsānilakāsaharaṃ tanmāṃsaṃ pittadāhakaram | [RājNigh, Māṃsādivarga 13.2]
kroḍarurukuraṅgādyā vividhā ye mṛgādayaḥ | [RājNigh, Māṃsādivarga 14.1]
sthaleśayāstu te sarve māṃsaṃ sarvaguṇāvaham | [RājNigh, Māṃsādivarga 14.2]
jhaṣamakaranakrakarkaṭakūrmapramukhā jaleśayāḥ kathitāḥ | [RājNigh, Māṃsādivarga 15.1]
māṃsaṃ teṣāṃ tu saraṃ vṛṣyaṃ guru śiśirabalasamīrakaram | [RājNigh, Māṃsādivarga 15.2]
śārdūlasiṃhaśarabharkṣatarakṣumukhyā ye 'nye prasahya vinihantyabhivartayanti | [RājNigh, Māṃsādivarga 16.1]
te kīrtitāḥ prasahanāḥ palalaṃ tadīyam arśaḥpramehajaṭharāmayajāḍyahāri | [RājNigh, Māṃsādivarga 16.2]
bhoktā niṣkṛṣyāmiṣaṃ sa pratudaḥ prokto gṛdhraśyenakākādiko yaḥ | [RājNigh, Māṃsādivarga 17.1]
māṃsaṃ tasya svādu saṃtarpaṇaṃ ca snigdhaṃ balyaṃ pittadāhāsradāyi | [RājNigh, Māṃsādivarga 17.2]
bhakṣyāśca kukkuṭakapotakatittirādyāḥ kṣauṇīṃ vilikhya nakharaiḥ khalu vartayanti | [RājNigh, Māṃsādivarga 18.1]
te viṣkirāḥ prakathitāḥ piśitaṃ tadīyaṃ vṛṣyaṃ kaṣāyamadhuraṃ śiśiraṃ ca rucyam | [RājNigh, Māṃsādivarga 18.2]
ayameva guṇo jñeyaḥ pakṣiṇāṃ ca yathākramam | [RājNigh, Māṃsādivarga 19.1]
sarvasthānaviśeṣeṇa saṃkhyā ca gatir ucyate | [RājNigh, Māṃsādivarga 19.2]
yatra sthitā ye gatito 'pi deśādanyatra yātā mṛgapakṣimukhyāḥ | [RājNigh, Māṃsādivarga 20.1]
svasvocitasthānanivartanena māṃse 'pi teṣāṃ guṇaparyayāḥ syuḥ | [RājNigh, Māṃsādivarga 20.2]
māṃsaṃ khaḍgamṛgotthaṃ tu balakṛd bṛṃhaṇaṃ guru | [RājNigh, Māṃsādivarga 21]
gavayasyāmiṣaṃ balyaṃ rucyaṃ vṛṣyaṃ ca bṛṃhaṇam | [RājNigh, Māṃsādivarga 22]
rurukravyaṃ guru snigdhaṃ mandavahnibalapradam | [RājNigh, Māṃsādivarga 23]
apūtaṃ gobhavaṃ kravyaṃ guru vātakaphapradam | [RājNigh, Māṃsādivarga 24]
vanamahiṣāmiṣaṃ syād īṣallaghu dīpanaṃ ca baladāyi | [RājNigh, Māṃsādivarga 25]
grāmīṇamahiṣamāṃsaṃ snigdhaṃ nidrākaraṃ ca pittaharam | [RājNigh, Māṃsādivarga 26]
hastikravyaṃ guru snigdhaṃ vātalaṃ śleṣmakārakam | [RājNigh, Māṃsādivarga 27.1]
bahupuṣṭipradaṃ caiva durjaraṃ mandavahnidam | [RājNigh, Māṃsādivarga 27.2]
aśvamāṃsaṃ bhaved uṣṇaṃ vātaghnaṃ baladaṃ laghu | [RājNigh, Māṃsādivarga 28.1]
pittadāhapradaṃ nṛṇāṃ tad etaccātisevanāt | [RājNigh, Māṃsādivarga 28.2]
uṣṭramāṃsaṃ tu śiśiraṃ tridoṣaśamanaṃ laghu | [RājNigh, Māṃsādivarga 29.1]
balapuṣṭipradaṃ rucyaṃ madhuraṃ vīryavardhanam | [RājNigh, Māṃsādivarga 29.2]
gardabhaprabhavaṃ māṃsaṃ kiṃcid guru balapradam | [RājNigh, Māṃsādivarga 30.1]
rucyaṃ tu vanyajaṃ śaityaṃ bahuvīryabalapradam | [RājNigh, Māṃsādivarga 30.2]
eṇasya māṃsaṃ laghuśītavṛṣyaṃ tridoṣahṛt ṣaḍrasajaṃ ca rucyam | [RājNigh, Māṃsādivarga 31]
kuraṅgamāṃsaṃ madhuraṃ ca tadvat kaphāpahaṃ māṃsadapittanāśi | [RājNigh, Māṃsādivarga 32]
sāraṅgaṃ jāṅgalaṃ snigdhaṃ madhuraṃ laghu vṛṣyakam | [RājNigh, Māṃsādivarga 33]
śikharīsambhavaṃ māṃsaṃ laghu hṛdyaṃ balapradam | [RājNigh, Māṃsādivarga 34]
varāhamāṃsaṃ guru vātahāri vṛṣyaṃ balasvedakaraṃ vanottham | [RājNigh, Māṃsādivarga 35]
tasmādguru grāmavarāhamāṃsaṃ tanoti medo balavīryavṛddhim | [RājNigh, Māṃsādivarga 36]
śaraśṛṅgasya māṃsaṃ tu guru snigdhaṃ kaphapradam | [RājNigh, Māṃsādivarga 37.1]
balyaṃ vṛṣyakaraṃ puṣṭikiṃcidvātakaraṃ param | [RājNigh, Māṃsādivarga 37.2]
chāgamāṃsaṃ laghu snigdhaṃ nātiśītaṃ rucipradam | [RājNigh, Māṃsādivarga 38.1]
nirdoṣaṃ vātapittaghnaṃ madhuraṃ balapuṣṭidam | [RājNigh, Māṃsādivarga 38.2]
chāgapotabhavaṃ māṃsaṃ laghu śītaṃ pramehajit | [RājNigh, Māṃsādivarga 39.1]
īṣallaghu balaṃ datte tad eva tṛṇacāriṇaḥ | [RājNigh, Māṃsādivarga 39.2]
aurabhraṃ madhuraṃ śītaṃ guru viṣṭambhi bṛṃhaṇam | [RājNigh, Māṃsādivarga 40]
āvikaṃ madhuraṃ māṃsaṃ kiṃcid guru balapradam | [RājNigh, Māṃsādivarga 41]
śalyamāṃsaṃ guru snigdhaṃ dīpanaṃ śvāsakāsajit | [RājNigh, Māṃsādivarga 42]
picchilaṃ nākulaṃ māṃsaṃ vātaghnaṃ śleṣmapittakṛt | [RājNigh, Māṃsādivarga 43]
godhāmāṃsaṃ tu vātaghnaṃ śvāsakāsaharaṃ ca tat | [RājNigh, Māṃsādivarga 44]
śaśamāṃsaṃ tridoṣaghnaṃ dīpanaṃ śvāsakāsajit | [RājNigh, Māṃsādivarga 45]
anye bileśayā ye syuḥ kokaḍondurukādayaḥ | [RājNigh, Māṃsādivarga 46.1]
māṃsaṃ ca garhitaṃ teṣāṃ māndyaṃ gauravadurjaram | [RājNigh, Māṃsādivarga 46.2]
āraṇyakukkuṭakravyaṃ hṛdyaṃ śleṣmaharaṃ laghu | [RājNigh, Māṃsādivarga 47]
grāmyakukkuṭajaṃ snigdhaṃ vātahṛd dīpanaṃ guru | [RājNigh, Māṃsādivarga 48]
hārītapalalaṃ svādu kaphapittāsradoṣajit | [RājNigh, Māṃsādivarga 49]
vardhanaṃ vīryabalayostadvadeva kapotajam | [RājNigh, Māṃsādivarga 50]
pārāvatapalaṃ snigdhaṃ madhuraṃ guru śītalam | [RājNigh, Māṃsādivarga 51.1]
pittāsradāhanudbalyaṃ tathānyad vīryavṛddhidam | [RājNigh, Māṃsādivarga 51.2]
snigdhaṃ tittirijaṃ māṃsaṃ laghu vīryabalapradam | [RājNigh, Māṃsādivarga 52.1]
kaṣāyaṃ madhuraṃ śītaṃ tridoṣaśamanaṃ param | [RājNigh, Māṃsādivarga 52.2]
tadvacca lāvakaṃ māṃsaṃ pathyaṃ grāhi laghu smṛtam | [RājNigh, Māṃsādivarga 53]
tadvacca vartakamāṃsaṃ nirdoṣaṃ vīryapuṣṭidam | [RājNigh, Māṃsādivarga 54]
caṭakāyāḥ palaṃ śītaṃ laghu vṛṣyaṃ balapradam | [RājNigh, Māṃsādivarga 55]
tadvaccāraṇyacaṭakakravyaṃ laghu ca pathyadam | [RājNigh, Māṃsādivarga 56]
caṭakācchītalaṃ rucyaṃ vṛṣyaṃ kāpiñjalāmiṣam | [RājNigh, Māṃsādivarga 57]
tadvaccakorajaṃ māṃsaṃ vṛṣyaṃ ca balapuṣṭidam | [RājNigh, Māṃsādivarga 58]
kravyaṃ tu cakravākasya laghu snigdhaṃ balapradam | [RājNigh, Māṃsādivarga 59.1]
vahnikṛt sarvaśūlaghnam uṣṇaṃ vātāmayāpaham | [RājNigh, Māṃsādivarga 59.2]
sārasasya tu māṃsaṃ ca madhurāmlakaṣāyakam | [RājNigh, Māṃsādivarga 60.1]
mahātīsārapittaghnaṃ grahaṇyarśorujāpaham | [RājNigh, Māṃsādivarga 60.2]
snigdhahimaṃ guru vṛṣyaṃ māṃsaṃ jalapakṣiṇāṃ tu vātaharam | [RājNigh, Māṃsādivarga 61]
teṣvapi ca haṃsamāṃsaṃ vṛṣyatamaṃ timiraharaṇaṃ ca | [RājNigh, Māṃsādivarga 62]
anye bakabalākādyā guravo māṃsabhakṣaṇāt | [RājNigh, Māṃsādivarga 63.1]
anuktaṃ tu mṛgādīnāṃ māṃsaṃ grāhyaṃ hitādiṣu | [RājNigh, Māṃsādivarga 63.2]
matsyāḥ snigdhoṣṇaguravo vātaghnā raktapittadāḥ | [RājNigh, Māṃsādivarga 64.1]
tatra kāṃścidapi brūmo viśeṣaguṇalakṣaṇān | [RājNigh, Māṃsādivarga 64.2]
rohito gargaro bhīrur bālako barbarastathā | [RājNigh, Māṃsādivarga 65.1]
chāgalo raktamatsyo 'tha mahiṣaś cāvilas tathā | [RājNigh, Māṃsādivarga 65.2]
vātūko 'lomaśā cāpi jñeyā karṇavaśādayaḥ | [RājNigh, Māṃsādivarga 66.1]
lakṣyalakṣaṇavīryādīn kathayāmi yathākramam | [RājNigh, Māṃsādivarga 66.2]
kṛṣṇaḥ śalkī śvetakukṣistu matsyo yaḥ śreṣṭho'sau rohito vṛttavaktraḥ | [RājNigh, Māṃsādivarga 67.1]
koṣṇaṃ balyaṃ rohitasyāpi māṃsaṃ vātaṃ hanti snigdhamāpnoti vīryam | [RājNigh, Māṃsādivarga 67.2]
yaḥ pītavarṇo 'pi ca picchilāṅgaḥ pṛṣṭhe tu rekhābahulaḥ saśalkaḥ | [RājNigh, Māṃsādivarga 68.1]
sa gargaro barbaranādarūkṣo jaḍaś ca śītaḥ kaphavātadāyī | [RājNigh, Māṃsādivarga 68.2]
pṛṣṭhe pakṣau dvau gale pucchakaṃ cet sarpābhaḥ syāt phūtkṛto vṛttatuṇḍaḥ | [RājNigh, Māṃsādivarga 69.1]
jñeyaḥ śalkī matsyako bhīruruktaḥ snigdho vṛṣyo durjaro vātakārī | [RājNigh, Māṃsādivarga 69.2]
nātisthūlo vṛttavaktro'pi śasto dhatte dantān śmaśrulo dīrghakāyaḥ | [RājNigh, Māṃsādivarga 70.1]
saṃdhyāyāṃ vā rātriśeṣe ca varyaḥ prokto bālaḥ pathyabalyaḥ suvṛṣyaḥ | [RājNigh, Māṃsādivarga 70.2]
pṛṣṭhe kukṣau kaṇṭakī dīrghatuṇḍaḥ sarpābho yaḥ so 'pyayaṃ barbarākhyaḥ | [RājNigh, Māṃsādivarga 71.1]
vātāṭopaṃ so 'pi datte jaḍaś ca balyaḥ snigdho durjaro vīryakārī | [RājNigh, Māṃsādivarga 71.2]
śvetaṃ sukāyaṃ samadīrghavṛttaṃ niḥśalkakaṃ chāgalakaṃ vadanti | [RājNigh, Māṃsādivarga 72.1]
nale dvikaṇṭaḥ kila tasya pṛṣṭhe kaṇṭaḥ supathyo rucido balapradaḥ | [RājNigh, Māṃsādivarga 72.2]
yo raktāṅgo nātidīrgho na cālpo nātisthūlo raktamatsyaḥ sa coktaḥ | [RājNigh, Māṃsādivarga 73.1]
śīto rucyaḥ puṣṭikṛddīpano'sau nāśaṃ dhatte kiṃca doṣatrayasya | [RājNigh, Māṃsādivarga 73.2]
yaḥ kṛṣṇo dīrghakāyaḥ syāt sthūlaśalko balādhikaḥ | [RājNigh, Māṃsādivarga 74.1]
matsyo mahiṣanāmāsau dīpano balavīryadaḥ | [RājNigh, Māṃsādivarga 74.2]
śuklāṅgas tāmrapakṣo yaḥ svalpāṅgaś cāvilāhvayaḥ | [RājNigh, Māṃsādivarga 75.1]
surucyo madhuro balyo guṇāḍhyo vīryapuṣṭidaḥ | [RājNigh, Māṃsādivarga 75.2]
yaḥ sthūlāṅgo māhiṣākārako yas tālusthāne nīrajābhāṃ dadhāti | [RājNigh, Māṃsādivarga 76.1]
śalkaṃ sthūlaṃ yasya vātūkako 'sau datte vīryaṃ dīpanaṃ vṛṣyadāyī | [RājNigh, Māṃsādivarga 76.2]
vitastimānaḥ śvetāṅgaḥ sūkṣmaśalkaḥ sudīpanaḥ | [RājNigh, Māṃsādivarga 77.1]
alomaśāhvayo matsyo balavīryāṅgapuṣṭidaḥ | [RājNigh, Māṃsādivarga 77.2]
yo vṛttagaulyaḥ kṛṣṇāṅgaḥ śalkī karṇavaśābhidhaḥ | [RājNigh, Māṃsādivarga 78]
dīpanaḥ pācanaḥ pathyo vṛṣyo 'sau balapuṣṭidaḥ | [RājNigh, Māṃsādivarga 79]
niḥśalkā ninditā matsyāḥ sarve śalkayutā hitāḥ | [RājNigh, Māṃsādivarga 80.1]
vapuḥsthairyakarā vīryabalapuṣṭivivardhanāḥ | [RājNigh, Māṃsādivarga 80.2]
hradakulyājaladhinirjharataḍāgavāpījale ca ye matsyāḥ | [RājNigh, Māṃsādivarga 81.1]
te tu jaḍā nādeyā yathottaraṃ laghutarāstu nādeyāḥ | [RājNigh, Māṃsādivarga 81.2]
kṣārāmbumatsyā guravo 'sradāhadā viṣṭambhadāste lavaṇārṇavādijāḥ | [RājNigh, Māṃsādivarga 82.1]
tānaśnatāṃ svādujalasthitā api jñeyā jaḍāste'pi tathā śṛtānimān | [RājNigh, Māṃsādivarga 82.2]
śailāṭavīnagarabhūjalacāriṇo ye ye ke 'pi sattvanivahāḥ khalu saptasaṃkhyāḥ | [RājNigh, Māṃsādivarga 83.1]
tanmāṃsamatra na vitathyam athābhyadhāyi granthasya vistarabhayācca navopayogāt | [RājNigh, Māṃsādivarga 83.2]
pakvaṃ māṃsaṃ hitaṃ sarvaṃ balavīryavivardhanam | [RājNigh, Māṃsādivarga 84.1]
bhṛṣṭamāṃsaṃ vidāhi syādasravātādidoṣakṛt | [RājNigh, Māṃsādivarga 84.2]
pūrvārdhaṃ puruṣasya tadgurutaraṃ paścārdhabhāgaḥ striyāḥ strī gurvī kila gurviṇī yadi tathā yoṣicca tulyā laghuḥ | [RājNigh, Māṃsādivarga 85.1]
pakṣī cetpuruṣo laghuḥ śṛṇu śiraḥskandhorupṛṣṭhe kramāt māṃsaṃ yacca kaṭisthitaṃ tadakhilaṃ gurveva sarvātmanā | [RājNigh, Māṃsādivarga 85.2]
rasaraktādidhātūnāṃ guruḥ syāduttarottaram meḍhravṛkkayakṛnmāṃsaṃ vārṣaṇaṃ cātimātrataḥ | [RājNigh, Māṃsādivarga 86]
itthaṃ pratisthalavilāmbunabhaḥpracāraprāṇyaṅgamāṃsaguṇanirṇayapūrṇam enam | [RājNigh, Māṃsādivarga 87.1]
vargaṃ vicārya bhiṣajā viniyujyamāno bhuktvāśanaṃ na vikṛtiṃ samupaiti martyaḥ | [RājNigh, Māṃsādivarga 87.2]
yasyāsīt samitidvipādhipabṛhatkumbhāntarasthāmiṣaprāyābhyāsapipāsayeva taruṇī netrāmbudhārā dviṣām | [RājNigh, Māṃsādivarga 88.1]
tasyāyaṃ puruṣapratāpasuhṛdaḥ śrīmannṛsiṃheśitur vargaḥ saptadaśo niṣīdati kṛtau nāmādicūḍāmaṇau | [RājNigh, Māṃsādivarga 88.2]
{RājNigh, Manuṣyādivargaḥ}
manuṣyā mānuṣā martyā manujā mānavā narāḥ | [RājNigh, Manuṣyādivargaḥ 1.1]
dvipādāś cetanā bhūsthā bhūmijā bhūspṛśo viśaḥ | [RājNigh, Manuṣyādivargaḥ 1.2]
puruṣaḥ pūruṣo nā ca naraḥ pañcajanaḥ pumān | [RājNigh, Manuṣyādivargaḥ 2.1]
arthāśrayo 'dhikārī syāt karmārhaś ca jano 'rthavān | [RājNigh, Manuṣyādivargaḥ 2.2]
strī yoṣidvanitābalā sunayanā nārī ca sīmantinī rāmā vāmadṛgaṅganā ca lalanā kāntā puraṃdhrī vadhūḥ | [RājNigh, Manuṣyādivargaḥ 3.1]
subhrūḥ sā varavarṇinī ca sutanustanvī tanuḥ kāminī tanvaṅgī ramaṇī kuraṅganayanā bhīruḥ priyā bhāminī | [RājNigh, Manuṣyādivargaḥ 3.2]
yoṣinmahelā mahilā vilāsinī nitambinī sāpi ca mattakāśinī | [RājNigh, Manuṣyādivargaḥ 4.1]
janī sunetrā pramadā ca sundarī syād añcitabhrūr lalitā vilāsinī | [RājNigh, Manuṣyādivargaḥ 4.2]
māninī ca varārohā natāṅgī ca natodarā | [RājNigh, Manuṣyādivargaḥ 5.1]
pratīpadarśinī śyāmā kāminī darśanī ca sā | [RājNigh, Manuṣyādivargaḥ 5.2]
bhartā patirvaraḥ kāntaḥ pariṇetā priyo gṛhī | [RājNigh, Manuṣyādivargaḥ 6]
bhāryā patnī priyā jāyā dārāśca gṛhiṇī ca sā | [RājNigh, Manuṣyādivargaḥ 7]
napuṃsakaṃ bhavet klībaṃ tṛtīyā prakṛtistathā | [RājNigh, Manuṣyādivargaḥ 8.1]
ṣaṇḍḥaḥ paṇḍaśca nārī tu poṭā strīpuṃsalakṣaṇā | [RājNigh, Manuṣyādivargaḥ 8.2]
atha rājñī ca paṭṭārhā mahiṣī rājavallabhā | [RājNigh, Manuṣyādivargaḥ 9]
bhoginyo 'nyā vilāsinyaḥ saṃbhuṅkte yāstu pārthivaḥ | [RājNigh, Manuṣyādivargaḥ 10]
rājabhogyāḥ sumukhyo yāstā bhaṭṭinya iti smṛtāḥ | [RājNigh, Manuṣyādivargaḥ 11]
veśyā tu gaṇikā bhogyā vārastrī smaradīpikā | [RājNigh, Manuṣyādivargaḥ 12]
brahmā tu brāhmaṇo vipraḥ ṣaṭkarmā ca dvijottamaḥ | [RājNigh, Manuṣyādivargaḥ 13]
rājā tu sārvabhaumaḥ syāt pārthivaḥ kṣatriyo nṛpaḥ | [RājNigh, Manuṣyādivargaḥ 14]
vaiśyastu vyavahartā viḍ vārttiko vāṇijo vaṇik | [RājNigh, Manuṣyādivargaḥ 15]
śūdraḥ pajjaścaturthaḥ syāt dvijadāsa upāsakaḥ | [RājNigh, Manuṣyādivargaḥ 16]
vipraḥ kṣatro vaiśyaśūdrau ca varṇāścatvāro'mī tatra pūrve dvijāḥ syuḥ | [RājNigh, Manuṣyādivargaḥ 17.1]
eṣāmeva prātilomyānulomyājjāyante'nyā jātayaḥ saṃkareṇa | [RājNigh, Manuṣyādivargaḥ 17.2]
bālaḥ pāko'rbhako garbhaḥ potakaḥ pṛthukaḥ śiśuḥ | [RājNigh, Manuṣyādivargaḥ 18.1]
śāvo 'rbho bāliśo ḍimbho vaṭur māṇavako mataḥ | [RājNigh, Manuṣyādivargaḥ 18.2]
jāto 'rbhakaḥ pakṣadinena māsataḥ pākastribhistairatha potakābhidhaḥ | [RājNigh, Manuṣyādivargaḥ 19.1]
ṣaḍbhistu māsaiḥ pṛthuko'bdataḥ śiśus tribhir vaṭur māṇavakaś ca saptabhiḥ | [RājNigh, Manuṣyādivargaḥ 19.2]
bālo'bdaiḥ pañcadaśabhiḥ kumārastriṃśatā smṛtaḥ | [RājNigh, Manuṣyādivargaḥ 20.1]
yuvā pañcāśatā varṣair vṛddhaḥ syādata uttaraiḥ | [RājNigh, Manuṣyādivargaḥ 20.2]
kaumāraṃ pañcamābdāntaṃ paugaṇḍaṃ daśamāvadhi | [RājNigh, Manuṣyādivargaḥ 21.1]
kaiśoram ā pañcadaśād yauvanaṃ tu tataḥ param | [RājNigh, Manuṣyādivargaḥ 21.2]
yuvā vayaḥsthas taruṇo vṛddhastu sthaviro jaran | [RājNigh, Manuṣyādivargaḥ 22.1]
pravayā yātayāmaśca jīno jīrṇaś ca jarjaraḥ | [RājNigh, Manuṣyādivargaḥ 22.2]
bālottānaśayā ḍimbhā stanapā ca stanaṃdhayī | [RājNigh, Manuṣyādivargaḥ 23]
kanyā kumārī gaurī tu nagnikānāgatārtavā | [RājNigh, Manuṣyādivargaḥ 24]
sā madhyamā vayaḥsthā ca yuvatī sustanī ca sā | [RājNigh, Manuṣyādivargaḥ 25.1]
ciraṇṭī suvayāḥ śyāmā prauḍhā dṛṣṭarajāśca sā | [RājNigh, Manuṣyādivargaḥ 25.2]
gurviṇyāpannasattvā syād antarvatnī ca garbhiṇī | [RājNigh, Manuṣyādivargaḥ 26]
niṣphalā jaratī vṛddhā sthavirā ca gatārtavā | [RājNigh, Manuṣyādivargaḥ 27]
puṣpitā malinā mlānā pāṃśulā ca rajasvalā | [RājNigh, Manuṣyādivargaḥ 28]
vandhyāvakeśinī śūnyā moghapuṣpā vṛthārtavā | [RājNigh, Manuṣyādivargaḥ 29]
tanus tanūḥ saṃhananaṃ śarīraṃ kalevaraṃ kṣetravapuḥpurāṇi | [RājNigh, Manuṣyādivargaḥ 30.1]
gātraṃ ca mūrtir ghanakāyadehāv aṣṭāṅgapīḍāni ca vigrahaś ca | [RājNigh, Manuṣyādivargaḥ 30.2]
aṅgamaṃsaḥ pratīkaś cāpaghano 'vayavo 'pi ca | [RājNigh, Manuṣyādivargaḥ 31]
śiraḥ śīrṣakamuṇḍaṃ ca mūrdhā mauliśca mastakam | [RājNigh, Manuṣyādivargaḥ 32.1]
varāṅgam uttamāṅgaṃ ca kapālaṃ keśabhṛt smṛtam | [RājNigh, Manuṣyādivargaḥ 32.2]
keśāḥ śirasijā vālāḥ kuntalā mūrdhajāḥ kacāḥ | [RājNigh, Manuṣyādivargaḥ 33.1]
cikurāḥ karuhāś cātha tadveṣṭāḥ kavarīmukhāḥ | [RājNigh, Manuṣyādivargaḥ 33.2]
dṛgdṛṣṭir locanaṃ netraṃ cakṣurnayanamambakam | [RājNigh, Manuṣyādivargaḥ 34.1]
īkṣaṇaṃ grahaṇaṃ cākṣi darśanaṃ ca vilocanam | [RājNigh, Manuṣyādivargaḥ 34.2]
apāṅgo netraparyanto nayanopānta ityapi | [RājNigh, Manuṣyādivargaḥ 35.1]
tayormadhyagatā tārā bimbinī ca kanīnikā | [RājNigh, Manuṣyādivargaḥ 35.2]
bhālaṃ lalāṭamalikaṃ kathayanti godhir bhrūś cillikā ca nayanordhvagaromarājiḥ | [RājNigh, Manuṣyādivargaḥ 36.1]
madhyaṃ tayorbhavati kūrcamatha śrutistu śrotaḥ śravaḥ śravaṇakarṇavacograhāśca | [RājNigh, Manuṣyādivargaḥ 36.2]
oṣṭho'dharo dantavāso dantavastraṃ radacchadaḥ | [RājNigh, Manuṣyādivargaḥ 37.1]
tayorubhayato deśau yau prāntau sṛkkaṇī ca tau | [RājNigh, Manuṣyādivargaḥ 37.2]
ghrāṇaṃ gandhavaho ghoṇā siṅghiṇī nāsikā ca sā | [RājNigh, Manuṣyādivargaḥ 38]
śaṅkhaḥ karṇasamīpaḥ syāt śiṅghāṇaṃ nāsikāmale | [RājNigh, Manuṣyādivargaḥ 39]
tuṇḍamāsyaṃ mukhaṃ vaktraṃ vadanaṃ lapanānane | [RājNigh, Manuṣyādivargaḥ 40]
oṣṭhādharastu cibukaṃ gaṇḍo gallaḥ kapolakaḥ | [RājNigh, Manuṣyādivargaḥ 41]
hanūs tadūrdhvaṃ daśanāśca dantā dvijā radāste radanāstathoktāḥ | [RājNigh, Manuṣyādivargaḥ 42]
jihvā rasajñā rasanā ca soktā syātkākudaṃ tālu ca tālukaṃ ca | [RājNigh, Manuṣyādivargaḥ 43]
tadūrdhvaṃ sūkṣmajihvā yā ghaṇṭikā lambikā ca sā | [RājNigh, Manuṣyādivargaḥ 44]
anyādhomūlajihvā syāt pratijihvopajihvikā | [RājNigh, Manuṣyādivargaḥ 45]
avaṭustu śiraḥpaścātsaṃdhir ghāṭā kṛkāṭikā | [RājNigh, Manuṣyādivargaḥ 46]
grīvā ca kaṃdharā kaṃdhiḥ śirodhiśca śirodharā | [RājNigh, Manuṣyādivargaḥ 47]
kaṇṭho galo nigālo'tha ghaṇṭikā galaśuṇṭhikā | [RājNigh, Manuṣyādivargaḥ 48]
dhamanī tu śirāṃse tu skandho'dhaḥśikharaṃ tathā | [RājNigh, Manuṣyādivargaḥ 49]
tasya saṃdhis tu jatru syātkakṣā dormūlasaṃjñakā | [RājNigh, Manuṣyādivargaḥ 50]
tadadhastādbhavetpārśvaṃ pṛṣṭhaṃ paścāttanoḥ smṛtam | [RājNigh, Manuṣyādivargaḥ 51]
dor doṣā ca praveṣṭaśca bāhurbāhā bhujo bhujā | [RājNigh, Manuṣyādivargaḥ 52]
pāṇis tu pañcaśākhaḥ syāt karo hastaḥ śayastathā | [RājNigh, Manuṣyādivargaḥ 53]
karamūle maṇibandho bhujamadhye kūrparaḥ kaphoṇiśca | [RājNigh, Manuṣyādivargaḥ 54]
tasmādadhaḥ prakoṣṭhaḥ pragaṇḍakaḥ kūrparāṃsamadhyaṃ syāt | [RājNigh, Manuṣyādivargaḥ 55]
aṅgulyaḥ karaśākhāḥ syuḥ pradeśinyāṃ tu tarjanī | [RājNigh, Manuṣyādivargaḥ 56.1]
paruḥ syādaṅgulīsaṃdhiḥ parvasaṃdhiś ca kathyate | [RājNigh, Manuṣyādivargaḥ 56.2]
athāṅguṣṭhapradeśinyau madhyamānāmikā tathā | [RājNigh, Manuṣyādivargaḥ 57.1]
kaniṣṭhā ceti pañca syuḥ krameṇāṅgulayaḥ smṛtāḥ | [RājNigh, Manuṣyādivargaḥ 57.2]
kāmāṅkuśāḥ kararuhāḥ karajā nakharā nakhāḥ | [RājNigh, Manuṣyādivargaḥ 58.1]
pāṇijāṅgulīsambhūtāḥ punarbhavapunarnavāḥ | [RājNigh, Manuṣyādivargaḥ 58.2]
karasyādhaḥ prapāṇiḥ syādūrdhvaṃ karatalaṃ smṛtam | [RājNigh, Manuṣyādivargaḥ 59.1]
rekhāḥ sāmudrike jñeyāḥ śubhāśubhanivedikāḥ | [RājNigh, Manuṣyādivargaḥ 59.2]
stanorasijavakṣojapayodharakucās tathā | [RājNigh, Manuṣyādivargaḥ 60]
stanāgraṃ cūcukaṃ vṛttaṃ śikhā stanamukhaṃ ca tat | [RājNigh, Manuṣyādivargaḥ 61]
vakṣo vatsamuraḥ kroḍo hṛdayaṃ hṛdbhujāntaram | [RājNigh, Manuṣyādivargaḥ 62]
kukṣiḥ piciṇḍo jaṭharaṃ tundaṃ syādudaraṃ ca tat | [RājNigh, Manuṣyādivargaḥ 63]
jīvasthānaṃ tu marma syātkaṭiprānte trikaṃ smṛtam | [RājNigh, Manuṣyādivargaḥ 64]
nābhiḥ syād udarāvartas tato 'dho vastirucyate | [RājNigh, Manuṣyādivargaḥ 65.1]
vastiśca vātaśīrṣaṃ syād garbhasthānaṃ ca tat striyāḥ | [RājNigh, Manuṣyādivargaḥ 65.2]
garbhāśayo jarāyuśca garbhādhāraśca ca smṛtaḥ | [RājNigh, Manuṣyādivargaḥ 66]
nābhistanāntaraṃ jantorāmāśayaḥ iti smṛtaḥ | [RājNigh, Manuṣyādivargaḥ 67]
pakvāśayo hy adho nābhervastirmūtrāśayaḥ smṛtaḥ | [RājNigh, Manuṣyādivargaḥ 68]
kaṭiḥ kakudmatī śroṇī nitambaśca kaṭīrakam | [RājNigh, Manuṣyādivargaḥ 69.1]
ārohaṃ śroṇiphalakaṃ kalatraṃ rasanāpadam | [RājNigh, Manuṣyādivargaḥ 69.2]
nitambaścaramaṃ śroṇeḥ strīṇāṃ jaghanamagrataḥ | [RājNigh, Manuṣyādivargaḥ 70]
kakundarau tu sarveṣāṃ syātāṃ jaghanakūpakau | [RājNigh, Manuṣyādivargaḥ 71.1]
kaṭiprothau sphicau pāyur gudāpānaṃ tadāsanam | [RājNigh, Manuṣyādivargaḥ 71.2]
gudamuṣkadvayormadhye yo bhāgaḥ sa bhagaḥ smṛtaḥ | [RājNigh, Manuṣyādivargaḥ 72]
muṣko'ṇḍamaṇḍakoṣaśca vṛṣaṇo bījapeśikā | [RājNigh, Manuṣyādivargaḥ 73]
śiśnaṃ śephaśca liṅgaṃ ca meḍhraṃ sādhanamehane | [RājNigh, Manuṣyādivargaḥ 74]
yonirbhago varāṅgaṃ syādupasthaṃ smaramandiram | [RājNigh, Manuṣyādivargaḥ 75]
ūrū tu sakthinī śroṇisakthnoḥ saṃdhis tu vaṅkṣaṇaḥ | [RājNigh, Manuṣyādivargaḥ 76.1]
jaṅghorūmadhyaparva syājjānvaṣṭhīvacca cakrikā | [RājNigh, Manuṣyādivargaḥ 76.2]
jaṅghā tu prasṛtā jñeyā tanmadhye piṇḍikā tathā | [RājNigh, Manuṣyādivargaḥ 77]
jaṅghāṅghrisaṃdhigranthau tu ghuṭikā gulpha ityapi | [RājNigh, Manuṣyādivargaḥ 78]
gulphasyādhastu pārṣṇiḥ syāt padāgraṃ prapadaṃ matam | [RājNigh, Manuṣyādivargaḥ 79]
vikramaścaraṇaḥ pādaḥ pādāṅghriś ca padaṃ kramaḥ | [RājNigh, Manuṣyādivargaḥ 80]
kroḍamaṅkastathotsaṅgaḥ prāgbhāgo vapuṣaḥ smṛtaḥ | [RājNigh, Manuṣyādivargaḥ 81]
karo bhavet saṃhitavistṛtāṅgulas talaś capeṭaḥ pratalaḥ prahastakaḥ | [RājNigh, Manuṣyādivargaḥ 82.1]
muṣṭirbhavet saṃhṛtapiṇḍitāṅgulāv ākuñcito 'gre prasṛtaḥ prakīrtitaḥ | [RājNigh, Manuṣyādivargaḥ 82.2]
syāt tarjanī madhyamikā tv anāmikā kaniṣṭhikāṅguṣṭhayutā yadā tadā | [RājNigh, Manuṣyādivargaḥ 83.1]
prādeśatālābhidhagosravas tathā vitastir atyartham iha kramād iyam | [RājNigh, Manuṣyādivargaḥ 83.2]
hastas tu vistṛte pāṇāv ā madhyāṅgulikūrparam | [RājNigh, Manuṣyādivargaḥ 84]
baddhamuṣṭau saratniḥ syād aratnir akaniṣṭhakaḥ | [RājNigh, Manuṣyādivargaḥ 85]
vyāmaḥ sahastayoḥ syāttu tiryagbāhvoryadantaram | [RājNigh, Manuṣyādivargaḥ 86.1]
ūrdhvaṃ vistṛtadoṣpāṇir nṛmānaṃ pauruṣaṃ viduḥ | [RājNigh, Manuṣyādivargaḥ 86.2]
jīvasthānaṃ tu marma syājjīvāgāraṃ tad ucyate | [RājNigh, Manuṣyādivargaḥ 87]
marmasthānaṃ ca tatproktaṃ bhrūmadhyādiṣvanekadhā | [RājNigh, Manuṣyādivargaḥ 88]
vaidyāḥ śarekṣaṇamitāni vadanti marmasthānāni cāṅgagatināśakarāṇi martye | [RājNigh, Manuṣyādivargaḥ 89.2]
lālā bhavenmukhasrāvaḥ sṛṇikā syandinī ca sā | [RājNigh, Manuṣyādivargaḥ 90]
svedo gharmaśca gharmāmbho dūṣikā netrayormalam | [RājNigh, Manuṣyādivargaḥ 91]
malaṃ viṣṭhā purīṣaṃ ca viṭ kiṭṭaṃ pūtikaṃ ca tat | [RājNigh, Manuṣyādivargaḥ 92.1]
mūtraṃ tu guhyaniṣyandaḥ prasrāvaḥ sravaṇaṃ sravaḥ | [RājNigh, Manuṣyādivargaḥ 92.2]
valī carmataraṃgaḥ syāt tvagūrmis tvaktaraṃgakaḥ | [RājNigh, Manuṣyādivargaḥ 93]
palitaṃ ca jarā lakṣma keśaśauklyaṃ ca tadbhavet | [RājNigh, Manuṣyādivargaḥ 94]
rasāsṛṅmāṃsamedo'sthimajjānaḥ śukrasaṃyutāḥ | [RājNigh, Manuṣyādivargaḥ 95.1]
śarīrasthairyadāḥ samyak vijñeyāḥ sapta dhātavaḥ | [RājNigh, Manuṣyādivargaḥ 95.2]
rasastu rasikā proktā svedamātā vapuḥsravaḥ | [RājNigh, Manuṣyādivargaḥ 96.1]
carmāmbhaścarmasāraśca raktasūr asramātṛkā | [RājNigh, Manuṣyādivargaḥ 96.2]
raktāsraṃ rudhiraṃ tvagjaṃ kīlālakṣatajāni tu | [RājNigh, Manuṣyādivargaḥ 97.1]
śoṇitaṃ lohitaṃ cāsṛk śoṇaṃ lohaṃ ca carmajam | [RājNigh, Manuṣyādivargaḥ 97.2]
māṃsaṃ tu piśitaṃ kravyaṃ palaṃ tu rasyam asrajam | [RājNigh, Manuṣyādivargaḥ 98.1]
palalaṃ jāṅgalaṃ kīram āmiṣaṃ ca tad ucyate | [RājNigh, Manuṣyādivargaḥ 98.2]
medas tu māṃsasāraḥ syānmāṃsasneho vasā vapā | [RājNigh, Manuṣyādivargaḥ 99]
medojam asthidhātuḥ syāt kulyaṃ kīkasakaṃ ca tat | [RājNigh, Manuṣyādivargaḥ 100]
asthisāras tu majjā syāt tejo bījaṃ tathāsthijam | [RājNigh, Manuṣyādivargaḥ 101.1]
jīvanaṃ dehasāraśca tathāsthisnehasaṃjñakam | [RājNigh, Manuṣyādivargaḥ 101.2]
śukraṃ puṃstvaṃ reto bījaṃ vīryaṃ ca pauruṣaṃ kathitam | [RājNigh, Manuṣyādivargaḥ 102.1]
indriyamannavikāro majjaraso harṣaṇaṃ balaṃ caiva | [RājNigh, Manuṣyādivargaḥ 102.2]
rasādasraṃ tato māṃsaṃ māṃsānmedo'sthi tadbhavam | [RājNigh, Manuṣyādivargaḥ 103.1]
asthno majjā tataḥ śukram ittham eṣāṃ janikramaḥ | [RājNigh, Manuṣyādivargaḥ 103.2]
tilakaṃ kloma mastiṣkaṃ snehas tu mastakodbhavaḥ | [RājNigh, Manuṣyādivargaḥ 104]
antraṃ purī tad ākhyātaṃ plīhā gulma iti smṛtaḥ | [RājNigh, Manuṣyādivargaḥ 105]
vasā tu vasnasā snāyurvatsoktā dehavalkalam | [RājNigh, Manuṣyādivargaḥ 106.1]
sā tvak [... au10 Zeichenjh] | [RājNigh, Manuṣyādivargaḥ 106.2]
śirodhijā manyā dhamanī dharaṇī dharā | [RājNigh, Manuṣyādivargaḥ 107.1]
tantukī jīvitajñā ca nāḍī siṃhī ca kīrtitā | [RājNigh, Manuṣyādivargaḥ 107.2]
kaṇḍarā tu mahāsnāyurmahānāḍī ca sā smṛtā | [RājNigh, Manuṣyādivargaḥ 108]
śarīrāsthi tu kaṅkālaṃ syātkaraṅko'sthipañjaraḥ | [RājNigh, Manuṣyādivargaḥ 109.1]
srotāṃsi khāni chidrāṇi kālakhaṇḍaṃ yakṛnmatam | [RājNigh, Manuṣyādivargaḥ 109.2]
śiro'sthi tu karoṭiḥ syāt śirastrāṇaṃ tu śīrṣakam | [RājNigh, Manuṣyādivargaḥ 110.1]
tat khaṇḍaṃ kharparaṃ prāhuḥ kapālaṃ ca tad īritam | [RājNigh, Manuṣyādivargaḥ 110.2]
pṛṣṭhāsthi tu kaseruḥ syātśākhāsthi nalakaṃ smṛtam | [RājNigh, Manuṣyādivargaḥ 111]
pārśvāsthi parśukā proktamiti dehāṅganirṇayaḥ | [RājNigh, Manuṣyādivargaḥ 112]
ātmā śarīrī kṣetrajñaḥ pudgalaḥ prāṇa īśvaraḥ | [RājNigh, Manuṣyādivargaḥ 113.1]
jīvo vibhuḥ pumānīśaḥ sarvajñaḥ śambhuravyayaḥ | [RājNigh, Manuṣyādivargaḥ 113.2]
pradhānaṃ prakṛtirmāyā śaktiścaitanyamityapi | [RājNigh, Manuṣyādivargaḥ 114]
ahaṃkāro 'bhimānaḥ syād ahaṃtāhaṃmatis tathā | [RājNigh, Manuṣyādivargaḥ 115]
mānasaṃ hṛdayaṃ svāntaṃ cittaṃ ceto manaśca hṛt | [RājNigh, Manuṣyādivargaḥ 116]
sattvaṃ rajastamaśceti proktāḥ puṃsas trayo guṇāḥ | [RājNigh, Manuṣyādivargaḥ 117]
śrotraṃ tvagrasanā netraṃ nāsā cetyakṣapañcakam | [RājNigh, Manuṣyādivargaḥ 118]
akṣaṃ hṛṣīkaṃ karaṇaṃ varhaṇaṃ viṣayīndriyam | [RājNigh, Manuṣyādivargaḥ 119]
śabdaḥ sparśo raso rūpaṃ gandhaś ca viṣayā amī | [RājNigh, Manuṣyādivargaḥ 120.1]
indriyārthā gocarāste pañcabhūtaguṇāḥ khalu | [RājNigh, Manuṣyādivargaḥ 120.2]
ākāśamanilastoyaṃ tejaḥ pṛthvī ca tānyapi | [RājNigh, Manuṣyādivargaḥ 121.1]
krameṇa pañca bhūtāni kīrtitāni manīṣibhiḥ | [RājNigh, Manuṣyādivargaḥ 121.2]
ityeṣa mānuṣavayottaravarṇagātradhātvaṅgalakṣaṇanirūpaṇapūryamāṇaḥ | [RājNigh, Manuṣyādivargaḥ 122.1]
vargaḥ kṛtastu bhiṣajāṃ bahudehadoṣanāmā nidānagaṇanirṇayadhīniveśaḥ | [RājNigh, Manuṣyādivargaḥ 122.2]
iti paśupatipādāmbhojasevāsamādhipratisamayasamutthānandasaukhyaikasīmnā | [RājNigh, Manuṣyādivargaḥ 123.1]
naraharikṛtināyaṃ nirmite yāti nāmapracayamukuṭaratne śāntimaṣṭādaśāṅkaḥ | [RājNigh, Manuṣyādivargaḥ 123.2]
{RājNigh, Siṃhādivarga}
siṃhaḥ pañcamukho nakhī mṛgapatirmānī hariḥ kesarī kravyādo nakharāyudho mṛgaripuḥ śūraśca kaṇṭhīravaḥ | [RājNigh, Siṃhādivarga 1.1]
vikrānto dviradāntako bahubalo dīpto balī vikramī haryakṣaḥ sa ca dīptapiṅgala iti khyāto mṛgendraśca saḥ | [RājNigh, Siṃhādivarga 1.2]
mahāśṛṅgastu śarabho meghaskandho mahāmanāḥ | [RājNigh, Siṃhādivarga 2.1]
aṣṭapādo mahāsiṃho manasvī parvatāśrayaḥ | [RājNigh, Siṃhādivarga 2.2]
vyāghraḥ pañcanakho vyālaḥ śārdūlo'tha guhāśayaḥ | [RājNigh, Siṃhādivarga 3.1]
tīkṣṇadaṃṣṭraḥ puṇḍarīko dvīpī bhīrur nakhāyudhaḥ | [RājNigh, Siṃhādivarga 3.2]
citrakaś citrakāyaḥ syādupavyāghro mṛgāntakaḥ | [RājNigh, Siṃhādivarga 4.1]
śūraś ca kṣudraśārdūlaś citravyāghraś ca sa smṛtaḥ | [RājNigh, Siṃhādivarga 4.2]
ṛkṣo bhallūko 'tha bhallaḥ saśalyo durghoṣaḥ syāt bhallakaḥ pṛṣṭhadṛṣṭiḥ | [RājNigh, Siṃhādivarga 5.1]
drāghiṣṭhaḥ syāt dīrghakeśaś cirāyur jñeyaḥ so 'yaṃ duścaro dīrghadarśī | [RājNigh, Siṃhādivarga 5.2]
mṛgādastu sa vijñeyas tarakṣur ghoradarśanaḥ | [RājNigh, Siṃhādivarga 6]
śivā tu bhūrimāyaḥ syāt gomāyur mṛgadhūrtakaḥ | [RājNigh, Siṃhādivarga 7.1]
śṛgālo vañcakaḥ kroṣṭā pheravaḥ pherujambukau | [RājNigh, Siṃhādivarga 7.2]
śālāvṛkaḥ śivāluśca pheraṇḍo vyāghrasevakaḥ | [RājNigh, Siṃhādivarga 7.3]
īhāmṛgastu kokaḥ syādvṛko vatsādano'vibhuk | [RājNigh, Siṃhādivarga 8.1]
govatsāriś chāgalāriś chāgalānto jalāśrayaḥ | [RājNigh, Siṃhādivarga 8.2]
kukkuraḥ sārameyaśca bhaṣakaḥ śvānakaḥ śunaḥ | [RājNigh, Siṃhādivarga 9.1]
bhūstaro vakralāṅgūlo vṛkārī rātrijāgaraḥ | [RājNigh, Siṃhādivarga 9.2]
kauleyako grāmamṛgo mṛgārirmṛgadaṃśakaḥ | [RājNigh, Siṃhādivarga 10.1]
śūraḥ śuniḥ śayāluśca bhaṣaḥ śaradikāmukaḥ | [RājNigh, Siṃhādivarga 10.2]
biḍālo mūṣakārātiḥ vṛṣadaṃśo biḍālakaḥ | [RājNigh, Siṃhādivarga 11.1]
śālāvṛkaśca mārjāro māyāvī dīptalocanaḥ | [RājNigh, Siṃhādivarga 11.2]
anyo lomaśamārjāraḥ pūtiko mārajātakaḥ | [RājNigh, Siṃhādivarga 12.1]
sugandhimūtrapatano gandhamārjārakaśca saḥ | [RājNigh, Siṃhādivarga 12.2]
karikaraṭiviṣāṇikuñjarās te radanimadābalasammadadvipāś ca | [RājNigh, Siṃhādivarga 13.2]
bhadraḥ stamberamo dantī drumāriḥ ṣaṣṭihāyanaḥ | [RājNigh, Siṃhādivarga 14.1]
mātaṃgaḥ puṣkarī dantābalaś cānekapastvibhaḥ | [RājNigh, Siṃhādivarga 14.2]
bhadro mando mṛgaśceti vijñeyāstrividhā gajāḥ | [RājNigh, Siṃhādivarga 15.1]
vanapracārasārūpyasattvabhedopalakṣitāḥ | [RājNigh, Siṃhādivarga 15.2]
sa bālaḥ kalabho jñeyo durdānto vyāla ucyate | [RājNigh, Siṃhādivarga 16.1]
prabhinno garjito bhrānto matto madakalaśca saḥ | [RājNigh, Siṃhādivarga 16.2]
ibhī tu kariṇī jñeyā hastinī dhenukā vaśā | [RājNigh, Siṃhādivarga 17.1]
kareṇuḥ padminī caiva mātaṃgī vāsitā ca sā | [RājNigh, Siṃhādivarga 17.2]
khaḍgaḥ khaḍgamṛgaḥ krodhī mukhaśṛṅgo mukhebalī | [RājNigh, Siṃhādivarga 18.1]
gaṇḍako vajracarmā ca khaḍgī vārdhrīṇasaś ca saḥ | [RājNigh, Siṃhādivarga 18.2]
uṣṭro dīrghagatir balī ca karabho dāserako dhūsaro lamboṣṭho lavaṇaḥ kramelakamahājaṅghau ca bījāṅghrikaḥ | [RājNigh, Siṃhādivarga 19.1]
dīrghaḥ śṛṅkhalako mahān atha mahāgrīvo mahāṅgo mahānādaḥ so 'pi mahādhvagaḥ sa ca mahāpṛṣṭho baliṣṭhaś ca saḥ | [RājNigh, Siṃhādivarga 19.2]
mahiṣaḥ kāsaraḥ krodhī kaluṣaścāpi sairibhaḥ | [RājNigh, Siṃhādivarga 20.1]
lulāpamattaraktākṣā viṣāṇī kavalī balī | [RājNigh, Siṃhādivarga 20.2]
mahiṣī mandagamanā mahākṣīrā payasvinī | [RājNigh, Siṃhādivarga 21.1]
lulāpakāntā kaluṣā turaṃgadveṣiṇī ca sā | [RājNigh, Siṃhādivarga 21.2]
gaus tu bhadro balīvardo damyo dāntaḥ sthiro balī | [RājNigh, Siṃhādivarga 22.1]
ukṣānaḍvān kakudmān syādṛṣabho vṛṣabho vṛṣaḥ | [RājNigh, Siṃhādivarga 22.2]
dhuryo dhurīṇo dhaureyaḥ śāṃkaro haravāhanaḥ | [RājNigh, Siṃhādivarga 23.1]
rohiṇīramaṇo voḍhā gonāthaḥ saurabheyakaḥ | [RājNigh, Siṃhādivarga 23.2]
vṛṣabhastu vṛṣaḥ prokto mahokṣaḥ puṃgavo balī | [RājNigh, Siṃhādivarga 24.1]
gonātha ukṣā ṛṣabho gopriyo gopatiśca saḥ | [RājNigh, Siṃhādivarga 24.2]
dhavalaḥ śabalastāmraś citraśca dhūsarastathā | [RājNigh, Siṃhādivarga 25.1]
ityādivarṇabhedena jñeyā gāvo 'tra bheditāḥ | [RājNigh, Siṃhādivarga 25.2]
vinītaḥ śikṣito dānto dhuryo voḍhā ca dhaurikaḥ | [RājNigh, Siṃhādivarga 26]
bālo vatsataraḥ prokto durdānto gaḍir ucyate | [RājNigh, Siṃhādivarga 27]
gaur mātosrā śṛṅgiṇī saurabheyī māheyī syādrohiṇī dhenuraghnyā | [RājNigh, Siṃhādivarga 28.1]
dogdhrī bhadrā bhūrimatyānaḍuhyau kalyāṇī syātpāvanī cārjunī ca | [RājNigh, Siṃhādivarga 28.2]
vanagaur gavayaḥ prokto balabhadro mahāgavaḥ | [RājNigh, Siṃhādivarga 29]
gavayī vanadhenuḥ syātsaiva bhillagavī matā | [RājNigh, Siṃhādivarga 30]
camaro vyajano vanyo dhenugo bāladhipriyaḥ | [RājNigh, Siṃhādivarga 31.1]
tasya strī camarī proktā dīrghabālā giripriyā | [RājNigh, Siṃhādivarga 31.2]
varāhaḥ stabdharomā ca romaśaḥ śūkaraḥ kiriḥ | [RājNigh, Siṃhādivarga 32.1]
vakradaṃṣṭraḥ kiṭir daṃṣṭrī kroḍo dantāyudho balī | [RājNigh, Siṃhādivarga 32.2]
pṛthuskandhaś ca bhūdāraḥ potrī ghoṇāntabhedanaḥ | [RājNigh, Siṃhādivarga 33.1]
kolaḥ potrāyudhaḥ śūro bahvapatyo radāyudhaḥ | [RājNigh, Siṃhādivarga 33.2]
anyastu viḍvarāhaḥ syādgrāmīṇo grāmaśūkaraḥ | [RājNigh, Siṃhādivarga 34.1]
grāmyakroḍo grāmyakolo viṣṭhāśī dārakaśca saḥ | [RājNigh, Siṃhādivarga 34.2]
aśvo ghoṭasturaṃgo 'rvā turagaśca turaṃgamaḥ | [RājNigh, Siṃhādivarga 35.1]
vāho vājī mudgabhojī vītiḥ saptiśca saindhavaḥ | [RājNigh, Siṃhādivarga 35.2]
harirhayaśca dhārāṭo javano jīvano javī | [RājNigh, Siṃhādivarga 36.1]
gandharvo vāhanaśreṣṭhaḥ śrībhrātāmṛtasodaraḥ | [RājNigh, Siṃhādivarga 36.2]
āraṭṭasindhujavanāyujapārasīkakāmbojabāhlikamukhā vividhās turaṅgāḥ | [RājNigh, Siṃhādivarga 37.1]
sāmrāṇaśephakamukhā api deśataḥ syur varṇena te 'pi ca punarbahudhā bhavanti | [RājNigh, Siṃhādivarga 37.2]
śvetaḥ karkaḥ so 'tha raktastu śoṇo haimaḥ kṛṣṇo nīlavarṇastu nīlaḥ | [RājNigh, Siṃhādivarga 38.1]
śubhrairnetrairmallikākṣo nidiṣṭaḥ kṛṣṇairuktaḥ so 'yam indrāyudhākhyaḥ | [RājNigh, Siṃhādivarga 38.2]
itthaṃ nānāvarṇabhedena vājī jñātavyo 'yaṃ lokarūḍhaiḥ sudhībhiḥ | [RājNigh, Siṃhādivarga 39.1]
atrāsmābhirna prapañcaḥ kṛto'smādājāneyo 'pyatra vājī kulīnaḥ | [RājNigh, Siṃhādivarga 39.2]
sukulaḥ suvinītāśvaḥ kiśorasturagārbhakaḥ | [RājNigh, Siṃhādivarga 40]
vājinī vaḍabā cāpi prasūraśvāśvinī ca sā | [RājNigh, Siṃhādivarga 41]
gardabhaḥ śaṅkukarṇaśca bāleyo rāsabhaḥ kharaḥ | [RājNigh, Siṃhādivarga 42.1]
bhāravāho bhūrigamaś cakrīvān dhūsarāhvayaḥ | [RājNigh, Siṃhādivarga 42.2]
vesaras tv aśvakharajaḥ sakṛdgarbho 'dhvagaḥ kṣamī | [RājNigh, Siṃhādivarga 43.1]
saṃtuṣṭo miśrajaḥ prokto miśraśabdo'tibhāragaḥ | [RājNigh, Siṃhādivarga 43.2]
ajo bukkaśca medhyaḥ syāllambakarṇaḥ paśuśca saḥ | [RājNigh, Siṃhādivarga 44.1]
chāgalo barkaraś chāgastubho bastaḥ payasvalaḥ | [RājNigh, Siṃhādivarga 44.2]
ajā payasvinī bhīruśchāgī medhyā galastanī | [RājNigh, Siṃhādivarga 45]
meṣo bheḍo huḍo meṇḍhraḥ ūrṇāyur uraṇastathā | [RājNigh, Siṃhādivarga 46.1]
eḍakaḥ śṛṅgiṇo 'viḥ syādurabhro romaśo balī | [RājNigh, Siṃhādivarga 46.2]
nānādeśaviśeṣeṇa meṣā nānāvidhā amī | [RājNigh, Siṃhādivarga 47]
mṛgaḥ kuraṅgo vātāyuḥ kṛṣṇasāraḥ sulocanaḥ | [RājNigh, Siṃhādivarga 48.1]
hariṇo'jinayoniḥ syādeṇaḥ pṛṣata ityapi | [RājNigh, Siṃhādivarga 48.2]
kakuvāg atha sāraṅgaḥ śākhiśṛṅgaśca cittalaḥ | [RājNigh, Siṃhādivarga 49.1]
anyaśca bhāraśṛṅgaḥ syāt mahāśṛṅgo vanapriyaḥ | [RājNigh, Siṃhādivarga 49.2]
rurustu rauhiṣo rohī syānnyaṅkuścaiva śambaraḥ | [RājNigh, Siṃhādivarga 50.1]
nīlakaḥ pṛṣataścaiva raṅkuḥ śabalapṛṣṭhakaḥ | [RājNigh, Siṃhādivarga 50.2]
śikharyupakuraṅgaḥ syāt śrīkārī ca mahājavaḥ | [RājNigh, Siṃhādivarga 51.1]
javanī vegihariṇī jaṅghālo jāṅghikāhvayaḥ | [RājNigh, Siṃhādivarga 51.2]
vānaro markaṭaḥ kīśaḥ kapiḥ śākhāmṛgo hariḥ | [RājNigh, Siṃhādivarga 52.1]
plavaṃgamo vanaukāśca plavaṃgaḥ plavagaḥ plavaḥ | [RājNigh, Siṃhādivarga 52.2]
golāṅgūlastu gaurākhyaḥ kapiḥ kṛṣṇamukho hi saḥ | [RājNigh, Siṃhādivarga 53.1]
mandurābhūṣaṇākhyo 'yaṃ vijñeyaḥ kṛṣṇavānaraḥ | [RājNigh, Siṃhādivarga 53.2]
śalyakaḥ syāt śalyamṛgo vajraśuktir bileśayaḥ | [RājNigh, Siṃhādivarga 54]
śalyo'nyaḥ śvāvidityuktaḥ śalī ca śalalī ca saḥ | [RājNigh, Siṃhādivarga 55]
śalyalomni tu vijñeyā śalalī śalalaṃ śalam | [RājNigh, Siṃhādivarga 56]
kokaḍo javanaḥ proktaḥ kokovāco bileśayaḥ | [RājNigh, Siṃhādivarga 57.1]
jñeyaś camarapucchaś ca lomaśo dhūmravarṇakaḥ | [RājNigh, Siṃhādivarga 57.2]
nakulaḥ sūciradanaḥ sarpārir lohitānanaḥ | [RājNigh, Siṃhādivarga 58]
darvīkaro dvirasanaḥ pātālanilayo balī | [RājNigh, Siṃhādivarga 59.1]
nāgaśca kādraveyaśca vakrago dandaśūkakaḥ | [RājNigh, Siṃhādivarga 59.2]
cakṣuḥśravā viṣadharo gūḍhāṅghriḥ kuṇḍalī phaṇī | [RājNigh, Siṃhādivarga 60.1]
pannago vāyubhakṣaśca bhogī syājjihmagaśca saḥ | [RājNigh, Siṃhādivarga 60.2]
sarpo daṃṣṭrī bhujaṃgo 'hir bhujagaś ca sarīsṛpaḥ | [RājNigh, Siṃhādivarga 61.1]
kañcukī dīrghapucchaś ca dvijhvi uragaśca saḥ | [RājNigh, Siṃhādivarga 61.2]
phaṇino dhavalāṅgā ye te nāgā iti kīrtitāḥ | [RājNigh, Siṃhādivarga 62.1]
anye raktādivarṇāḍhyā bodhyāḥ sarpādināmabhiḥ | [RājNigh, Siṃhādivarga 62.2]
gonaso maṇḍalītyuktaścitrāṅgo vyantaro bhavet | [RājNigh, Siṃhādivarga 63]
kuliko harito jñeyo rājilaṃ ḍuṇḍubhaṃ viduḥ | [RājNigh, Siṃhādivarga 64]
ananto vāsukiḥ padmo mahāpadmo'pi takṣakaḥ | [RājNigh, Siṃhādivarga 65.1]
karkoṭaḥ kulikaḥ śaṅkha ityamī nāganāyakāḥ | [RājNigh, Siṃhādivarga 65.2]
tadbāndhavāstu kumudakambalāśvatarādayaḥ | [RājNigh, Siṃhādivarga 66]
āpahṛt dvimukhī caiva dhāmiṇītyādayaḥ pare | [RājNigh, Siṃhādivarga 67]
mūṣiko mūṣakaḥ piṅgo'pyākhurunduruko nakhī | [RājNigh, Siṃhādivarga 68.1]
khanako bilakārī ca dhānyāriśca bahuprajaḥ | [RājNigh, Siṃhādivarga 68.2]
anyo mahāmūṣakaḥ syānmūṣī vighneśavāhanaḥ | [RājNigh, Siṃhādivarga 69.1]
mahāṅgaḥ sasyamārī ca bhūphalo bhittipātanaḥ | [RājNigh, Siṃhādivarga 69.2]
chuchundarī rājaputrī proktānyā pratimūṣikā | [RājNigh, Siṃhādivarga 70.1]
sugandhimūṣikā gandhā śuṇḍinī śuṇḍamūṣikā | [RājNigh, Siṃhādivarga 70.2]
godhā tu godhikā jñeyā dārumatsyāhvayā ca sā | [RājNigh, Siṃhādivarga 71.1]
kharacarmā pañcanakhī pulakā dīrghapucchikā | [RājNigh, Siṃhādivarga 71.2]
godhājaḥ syāttu gaudheyo gaudhāro godhikāsutaḥ | [RājNigh, Siṃhādivarga 72]
barbarī ghorikā ghorā dīrgharūpā bhayāvahā | [RājNigh, Siṃhādivarga 73.1]
sthūlacañcur dīrghapādā sarpabhakṣī guṇārikā | [RājNigh, Siṃhādivarga 73.2]
brāhmaṇī gṛhagodhā ca supadī raktapucchikā | [RājNigh, Siṃhādivarga 74]
saraṭaḥ kṛkalāsaḥ syāt pratisūryaḥ śayānakaḥ | [RājNigh, Siṃhādivarga 75.1]
vṛttisthaḥ kaṇṭakāgāro durārohadrumāśrayaḥ | [RājNigh, Siṃhādivarga 75.2]
jāhako gātrasaṃkocī maṇḍalī bahurūpakaḥ | [RājNigh, Siṃhādivarga 76.1]
kāmarūpī virūpī ca bilavāsaḥ prakīrtitaḥ | [RājNigh, Siṃhādivarga 76.2]
pallī tu musalī proktā gṛhagodhā gṛhālikā | [RājNigh, Siṃhādivarga 77.1]
jyeṣṭhā ca kuḍyamatsyā ca pallikā gṛhagodhikā | [RājNigh, Siṃhādivarga 77.2]
tantuvāyastūrṇanābho lūtā markaṭakaḥ kṛmiḥ | [RājNigh, Siṃhādivarga 78]
hālāhalā tv añjalikā girikā bālamūṣikā | [RājNigh, Siṃhādivarga 79]
vṛścikaḥ śūkakīṭaḥ syād alidroṇaś ca vṛścike | [RājNigh, Siṃhādivarga 80]
atha karṇajalūkā syāccitrāṅgī śatapadyapi | [RājNigh, Siṃhādivarga 81]
pipīlakaḥ pipīlaśca strīsaṃjñā ca pipīlikā | [RājNigh, Siṃhādivarga 82]
udaṅghā kapijaṅghikā jñeyā tailapipīlikā | [RājNigh, Siṃhādivarga 83]
kṛṣṇānyā ca pipīlī tu sthūlā vṛkṣaruhā ca sā | [RājNigh, Siṃhādivarga 84]
matkuṇo raktapāyī syādraktāṅgo mañcakāśrayī | [RājNigh, Siṃhādivarga 85]
yādastu jalajantuḥ syājjalaprāṇī jaleśayaḥ | [RājNigh, Siṃhādivarga 86.1]
tatrātikrūrakarmā yaḥ sa jalavyāla ucyate | [RājNigh, Siṃhādivarga 86.2]
matsyo vaisāriṇo mīnaḥ pṛthuromā jhaṣo'ṇḍajaḥ | [RājNigh, Siṃhādivarga 87.1]
visāraḥ śakulī śalkī pāṭhīno'nimiṣastimiḥ | [RājNigh, Siṃhādivarga 87.2]
rājīvaḥ śakulaḥ śṛṅgī vāgusaḥ śalyapallavau | [RājNigh, Siṃhādivarga 88.1]
pāṭhīnaḥ śakulaś caiva nadyāvartaśca rohitaḥ | [RājNigh, Siṃhādivarga 88.2]
madguras timirityādyā jñeyās tadbhedajātayaḥ | [RājNigh, Siṃhādivarga 89.1]
tadbhedo makarākhyo 'nyo mātaṃgamakaro 'paraḥ | [RājNigh, Siṃhādivarga 89.2]
cilicimastimiś caiva tathānyaś ca timiṅgilaḥ | [RājNigh, Siṃhādivarga 90.1]
timiṅgilagilaśceti mahāmatsyā amī matāḥ | [RājNigh, Siṃhādivarga 90.2]
śiśukaḥ śiśumāraḥ syātsa ca grāho varāhakaḥ | [RājNigh, Siṃhādivarga 91]
bhavennakrastu kumbhīro galagrāho mahābalaḥ | [RājNigh, Siṃhādivarga 92]
kacchapaḥ kamaṭhaḥ kūrmo gūḍhāṅgo dharaṇīdharaḥ | [RājNigh, Siṃhādivarga 93.1]
kaccheṣṭaḥ palvalāvāso vṛttaḥ kaṭhinapṛṣṭhakaḥ | [RājNigh, Siṃhādivarga 93.2]
karkaṭaḥ syāt karkaṭakaḥ kulīraśca kulīrakaḥ | [RājNigh, Siṃhādivarga 94.1]
saṃdaṃśakaḥ paṅkavāsas tiryaggāmī sa cordhvadṛk | [RājNigh, Siṃhādivarga 94.2]
maṇḍūko darduro maṇḍo harir bhekaśca lūlakaḥ | [RājNigh, Siṃhādivarga 95.1]
śālūraḥ sa ca varṣābhūḥ plavaḥ kaṭuravastathā | [RājNigh, Siṃhādivarga 95.2]
samīḍanyaśca muṇḍī ca plavaṃgaśca plavaṃgamaḥ | [RājNigh, Siṃhādivarga 95.3]
pīto'nyo rājamaṇḍūko mahāmaṇḍūka ityapi | [RājNigh, Siṃhādivarga 96.1]
pītāṅgaḥ pītamaṇḍūko varṣāghoṣo mahāravaḥ | [RājNigh, Siṃhādivarga 96.2]
jalūkā tu jalaukā syādraktapā raktapāyinī | [RājNigh, Siṃhādivarga 97.1]
raktasaṃdohikā tīkṣṇā carmaṭī jalajīvinī | [RājNigh, Siṃhādivarga 97.2]
jalakākastu dātyūhaḥ sa ca syāt kālakaṇṭhakaḥ | [RājNigh, Siṃhādivarga 98]
jalapārāvataḥ kopī prokto jalakapotakaḥ | [RājNigh, Siṃhādivarga 99]
sthale karituraṃgādyā yāvantaḥ santi jantavaḥ | [RājNigh, Siṃhādivarga 100.1]
jale'pi te ca tāvanto jñātavyā jalapūrvakāḥ | [RājNigh, Siṃhādivarga 100.2]
khagavihagavihaṃgamā vihaṃgaḥ pipatiṣupattripatatripattravāhāḥ | [RājNigh, Siṃhādivarga 101.1]
śakuniśakunaviṣkirāṇḍajā viḥ patagapatannabhasaṃgamā nagaukāḥ | [RājNigh, Siṃhādivarga 101.2]
vājī pattrarathaḥ pakṣī dvijo nīḍodbhavo 'nugaḥ | [RājNigh, Siṃhādivarga 102.1]
śakuntaḥ patagaḥ picchan pataṃgo vikiraśca saḥ | [RājNigh, Siṃhādivarga 102.2]
gṛdhrastārkṣyo vainateyaḥ khagendro bhujagāntakaḥ | [RājNigh, Siṃhādivarga 103.1]
vakratuṇḍaśca dākṣāyyo garutmān dūradarśanaḥ | [RājNigh, Siṃhādivarga 103.2]
śyenaḥ śaśādaḥ kravyādaḥ krūro vegī khagāntakaḥ | [RājNigh, Siṃhādivarga 104.1]
kāmāndhas tīvrasampātas tarasvī tārkṣyanāyakaḥ | [RājNigh, Siṃhādivarga 104.2]
kāṣṭhakuṭṭaḥ kāṣṭhabhaṅgī kāṣṭhakūṭaśca śabditaḥ | [RājNigh, Siṃhādivarga 105]
karako nīlapicchaḥ syāt lambakarṇo raṇapriyaḥ | [RājNigh, Siṃhādivarga 106.1]
raṇapakṣī picchabāṇaḥ sthūlanīlo bhayaṃkaraḥ | [RājNigh, Siṃhādivarga 106.2]
kaṅkas tu lohapṛṣṭhaḥ syāt saṃdaṃśavadanaḥ kharaḥ | [RājNigh, Siṃhādivarga 107.1]
raṇālaṃkaraṇaḥ krūraḥ sa ca syādāmiṣapriyaḥ | [RājNigh, Siṃhādivarga 107.2]
kākastu vāyaso dhvāṅkṣaḥ kāṇo'riṣṭaḥ sakṛtprajaḥ | [RājNigh, Siṃhādivarga 108.1]
balibhug balipuṣṭaśca dhūlijaṅgho nimittakṛt | [RājNigh, Siṃhādivarga 108.2]
kauśikāriścirāyuśca karaṭo mukharaḥ kharaḥ | [RājNigh, Siṃhādivarga 109.1]
ātmaghoṣo mahālolaścirajīvī calācalaḥ | [RājNigh, Siṃhādivarga 109.2]
droṇastu droṇakākaḥ syāt kākolo'raṇyavāyasaḥ | [RājNigh, Siṃhādivarga 110.1]
vanavāsī mahāprāṇaḥ krūrarāvī phalapriyaḥ | [RājNigh, Siṃhādivarga 110.2]
ulūkastāmaso ghūko divāndhaḥ kauśikaḥ kuviḥ | [RājNigh, Siṃhādivarga 111.1]
naktaṃcaro niśāṭaśca kākāriḥ krūraghoṣakaḥ | [RājNigh, Siṃhādivarga 111.2]
valgulī vaktraviṣṭhā sā divāndhā ca niśācarī | [RājNigh, Siṃhādivarga 112.1]
svairiṇī ca divāsvāpā māṃseṣṭā mātṛvāhinī | [RājNigh, Siṃhādivarga 112.2]
carmakī carmapakṣī ca carmāṅgī carmagandhikā | [RājNigh, Siṃhādivarga 113.1]
kṛtyāśūkāriṇī carmī carmapattrī ca melikā | [RājNigh, Siṃhādivarga 113.2]
dināndhā naktabhojī ca bhrāmaṇī karṇikāhvayā | [RājNigh, Siṃhādivarga 113.3]
mayūraścandrakī barhī nīlakaṇṭhaḥ śikhī dhvajī | [RājNigh, Siṃhādivarga 114.1]
meghānandī kalāpī ca śikhaṇḍī citrapicchakaḥ | [RājNigh, Siṃhādivarga 114.2]
barhiṇaḥ pracalākī ca śuklāpāṅgaḥ śikhāvalaḥ | [RājNigh, Siṃhādivarga 115.1]
kekī bhujaṃgabhojī ca meghanādānulāsakaḥ | [RājNigh, Siṃhādivarga 115.2]
barhabhāraḥ kalāpaḥ syād barhanetrāṇi candrakāḥ | [RājNigh, Siṃhādivarga 116.1]
pracalākaḥ śikhā jñeyā dhvaniḥ keketi kathyate | [RājNigh, Siṃhādivarga 116.2]
kuraraḥ kharaśabdaḥ kruṅ krauñcaḥ paṅkticaraḥ kharaḥ | [RājNigh, Siṃhādivarga 117]
nīlakrauñcas tu nīlāṅgo dīrghagrīvo'tijāgaraḥ | [RājNigh, Siṃhādivarga 118]
bakaḥ kaṅko bakoṭaśca tīrthasevī ca tāpasaḥ | [RājNigh, Siṃhādivarga 119.1]
mīnaghātī mṛṣādhyānī niścalāṅghriś ca dāmbhikaḥ | [RājNigh, Siṃhādivarga 119.2]
śakunī potakī śyāmā pāṇḍavī śvetapakṣiṇī | [RājNigh, Siṃhādivarga 120]
durgā bhagavatī caiva saivoktā satyapāṇḍavī | [RājNigh, Siṃhādivarga 121]
balākā viṣakaṇṭhī syāt śuṣkāṅgī dīrghakaṃdharā | [RājNigh, Siṃhādivarga 122]
gharmāntakāmukī śvetā meghanādā jalāśrayā | [RājNigh, Siṃhādivarga 123]
cakraḥ kokaścakravāko rathāṅgo bhūripremā dvaṃdvacārī sahāyaḥ | [RājNigh, Siṃhādivarga 124.1]
kāntaḥ kāmī rātriviśleṣagāmī rāmāvakṣojopamaḥ kāmukaśca | [RājNigh, Siṃhādivarga 124.2]
sāraso rasikaḥ kāmī nīlāṅgo bhaṇitāravaḥ | [RājNigh, Siṃhādivarga 125.1]
nīlakaṇṭho raktanetraḥ kākavāk kāmivallabhaḥ | [RājNigh, Siṃhādivarga 125.2]
ṭiṭṭibhī pītapādaśca sadālūtā nṛjāgaraḥ | [RājNigh, Siṃhādivarga 126.1]
niśācarī citrapakṣī jalaśāyī sucetanā | [RājNigh, Siṃhādivarga 126.2]
jalakukkuṭakaścānyo jalaśāyī jalasthitaḥ | [RājNigh, Siṃhādivarga 127]
ṭhikaḥ pāśagaḍaṣ ṭhikko jalasāryatilāśayaḥ | [RājNigh, Siṃhādivarga 128]
jalapakṣī mahāpakṣī jalasāghativāsakaḥ | [RājNigh, Siṃhādivarga 129]
jalaśāyī maṇḍalīno mandagaḥ śleṣmalo'viṣī | [RājNigh, Siṃhādivarga 130.1]
sarājī rājimantaśca jalasarpaḥ sa dundubhiḥ | [RājNigh, Siṃhādivarga 130.2]
dvivigoḍo nisaś caiva citrī śalpī ca gomukhaḥ | [RājNigh, Siṃhādivarga 131]
anye ca plavagā ye ye te sarve kṣudrasārasāḥ | [RājNigh, Siṃhādivarga 132.1]
śvetāścitrāśca dhūmrādyā nānāvarṇānugāhvayāḥ | [RājNigh, Siṃhādivarga 132.2]
haṃso dhavalapakṣī syāt cakrāṅgo mānasālayaḥ | [RājNigh, Siṃhādivarga 133]
kalahaṃsastu kādambaḥ kalanādo marālakaḥ | [RājNigh, Siṃhādivarga 134]
eteṣu cañcucaraṇeṣvaruṇeṣu rājahaṃso'pi dhūsaratareṣu ca mallikākṣaḥ | [RājNigh, Siṃhādivarga 135.1]
kāleṣu teṣu dhavalaḥ kila dhārtarāṣṭraḥ so 'pyeṣa dhūsaratanustu bhaved abhavyaḥ | [RājNigh, Siṃhādivarga 135.2]
haṃsī tu varaṭā jñeyā varalā vāralā ca sā | [RājNigh, Siṃhādivarga 136.1]
marālī mañjugamanā cakrāṅgī mṛdugāminī | [RājNigh, Siṃhādivarga 136.2]
kukkuṭastāmracūḍaḥ syāt kālajñaś caraṇāyudhaḥ | [RājNigh, Siṃhādivarga 137.1]
niyoddhā kṛkavākuśca viṣkiro nakharāyudhaḥ | [RājNigh, Siṃhādivarga 137.2]
syātkapotaḥ kokadevo dhūsaro dhūmralocanaḥ | [RājNigh, Siṃhādivarga 138.1]
dahano'gnisahāyaśca bhīṣaṇo gṛhanāśanaḥ | [RājNigh, Siṃhādivarga 138.2]
pārāvataḥ kalaravo'ruṇalocanaśca pārāpato madanakākuravaśca kāmī | [RājNigh, Siṃhādivarga 139.1]
raktekṣaṇo madanamohanavāgvilāsī kaṇṭhīravo gṛhakapotaka eṣa uktaḥ | [RājNigh, Siṃhādivarga 139.2]
pārāvato'nyadeśīyaḥ kāmuko ghullusāravaḥ | [RājNigh, Siṃhādivarga 140]
jalapārāvataḥ kāmī jñeyo galaravaśca saḥ | [RājNigh, Siṃhādivarga 141]
kokilaḥ parapuṣṭaḥ syāt kālaḥ parabhṛtaḥ pikaḥ | [RājNigh, Siṃhādivarga 142.1]
vasantadūtastāmrākṣo gandharvo madhugāyanaḥ | [RājNigh, Siṃhādivarga 142.2]
vāsantaḥ kalakaṇṭhaśca kāmāndhaḥ kākalīravaḥ | [RājNigh, Siṃhādivarga 143.1]
kuhūravo'nyapuṣṭaśca matto madanapāṭhakaḥ | [RājNigh, Siṃhādivarga 143.2]
kokilā tv anyapuṣṭā syānmattā parabhṛtā ca sā | [RājNigh, Siṃhādivarga 144.1]
sukaṇṭhī madhurālāpā kalakaṇṭhī madhūdayā | [RājNigh, Siṃhādivarga 144.2]
vasantadūtī tāmrākṣī pikī sā ca kuhūravā | [RājNigh, Siṃhādivarga 145.1]
vāsantī kāmagā caiva gandharvā vanabhūṣaṇī | [RājNigh, Siṃhādivarga 145.2]
śukaḥ kīro raktatuṇḍo medhāvī mañjupāṭhakaḥ | [RājNigh, Siṃhādivarga 146]
anyo rājaśukaḥ prājñaḥ śatapattro nṛpapriyaḥ | [RājNigh, Siṃhādivarga 147]
sārikā madhurālāpā dūtī medhāvinī ca sā | [RājNigh, Siṃhādivarga 148.1]
kavarī kutsitāṅgī ca kaṣkalāṅgī ca śārikā | [RājNigh, Siṃhādivarga 148.2]
pītapādā hy ujjvalākṣī raktacañcuśca sārikā | [RājNigh, Siṃhādivarga 149.1]
paṭhantī pāṭhavārtā ca buddhimatī bhūsārikā | [RājNigh, Siṃhādivarga 149.2]
gorāṇṭikā gokirāṭī gorikā kalahapriyā | [RājNigh, Siṃhādivarga 150]
cakoraścandrikāpāyī kaumudījīvano'pi saḥ | [RājNigh, Siṃhādivarga 151.1]
cātakastokakaḥ so 'pi sāraṅgo meghajīvanaḥ | [RājNigh, Siṃhādivarga 151.2]
hārītakastu hārītas tejalaśca kapiñjalaḥ | [RājNigh, Siṃhādivarga 152]
dhūsarī piṅgalā sūcī bhairavī yoginī jayā | [RājNigh, Siṃhādivarga 153.1]
kumārī suvicitrā ca mātā koṭaravāsinī | [RājNigh, Siṃhādivarga 153.2]
tailapā tu paroṣṇī syājjatukājinapattrikā | [RājNigh, Siṃhādivarga 154]
bhṛṅgaḥ kuliṅgo dhūmyāṭo dārvāghātaḥ śatacchadaḥ | [RājNigh, Siṃhādivarga 155]
vyāghrāṭaḥ syādbharadvājaḥ khañjanaḥ khañjarīṭakaḥ | [RājNigh, Siṃhādivarga 156.1]
samantabhadraḥ kṛṣṇastu svalpakṛṣṇaḥ subhadrakaḥ | [RājNigh, Siṃhādivarga 156.2]
dvīpavāsī muniścaiva cāturmāsyavidarśanaḥ | [RājNigh, Siṃhādivarga 157.1]
cāṣaḥ kikīdiviḥ prokto nīlāṅgaḥ puṇyadarśanaḥ | [RājNigh, Siṃhādivarga 157.2]
vartako vartiko vartir gāñjikāyaśca kathyate | [RājNigh, Siṃhādivarga 158]
kalaviṅkastu caṭakaḥ kāmuko nīlakaṇṭhakaḥ | [RājNigh, Siṃhādivarga 159]
caṭakā kalaviṅkī syāt cāṭakairastu tatsutaḥ | [RājNigh, Siṃhādivarga 160]
dhūsaro 'raṇyacaṭakaḥ kujo bhūmiśayaśca saḥ | [RājNigh, Siṃhādivarga 161.1]
bhārīṭaḥ śyāmacaṭakaḥ śaiśiraḥ kaṇabhakṣakaḥ | [RājNigh, Siṃhādivarga 161.2]
dhūsaro 'nyo 'tisūkṣmaḥ syāt caṭako dhānyabhakṣakaḥ | [RājNigh, Siṃhādivarga 162.1]
gṛhakṛtyakṣamo bhīruḥ kṛṣidviṣṭaḥ kaṇapriyaḥ | [RājNigh, Siṃhādivarga 162.2]
lāvā tu lāvakaḥ prokto lāvaḥ sa ca lavaḥ smṛtaḥ | [RājNigh, Siṃhādivarga 163]
tittiris tittiraś caiva taittiro yājuṣo giriḥ | [RājNigh, Siṃhādivarga 164]
kṛṣṇo 'nyas tittiriḥ śūraḥ subhūtiḥ paripālakaḥ | [RājNigh, Siṃhādivarga 165]
gotradveṣī bhūripakṣaḥ śatāyuḥ siddhikārakaḥ | [RājNigh, Siṃhādivarga 166.1]
kṣudrolūkaḥ śākuneyaḥ piṅgalo ḍuṇḍulaśca saḥ | [RājNigh, Siṃhādivarga 166.2]
vṛkṣāśrayī bṛhadrāvaḥ piṅgalākṣo bhayaṃkaraḥ | [RājNigh, Siṃhādivarga 166.3]
śyāmā varāhī śakunī kumārī durgā ca devī caṭakā ca kṛṣṇā | [RājNigh, Siṃhādivarga 167.1]
syātpotakī pāṇḍavikā ca vāmā sā kālikā syāt sitabimbinī ca | [RājNigh, Siṃhādivarga 167.2]
prabhākīṭastu khadyotaḥ khajyotir upasūryakaḥ | [RājNigh, Siṃhādivarga 168]
tailinī tailakīṭaḥ syāt ṣaḍbimbā dadrunāśinī | [RājNigh, Siṃhādivarga 169]
śakragopastu varṣābhū raktavarṇendragopakau | [RājNigh, Siṃhādivarga 170]
bhramaraḥ ṣaṭpado bhṛṅgaḥ kalālāpaḥ śilīmukhaḥ | [RājNigh, Siṃhādivarga 171.1]
puṣpaṃdhayo dvirepho 'lir madhukṛnmadhupo dvibhaḥ | [RājNigh, Siṃhādivarga 171.2]
bhasaraś cañcarīko 'liḥ jhaṅkārī madhulolupaḥ | [RājNigh, Siṃhādivarga 172.1]
indīndiraśca madhuliṭ matto ghumughumāravaḥ | [RājNigh, Siṃhādivarga 172.2]
varvaṇā makṣikā nīlā saraghā madhumakṣikā | [RājNigh, Siṃhādivarga 173]
gandholī varaṭā kṣudrā krūrā syāt kṣudravarvaṇā | [RājNigh, Siṃhādivarga 174.1]
raṃrikaś chatrakārī ca tīkṣṇadaṃṣṭro mahāviṣaḥ | [RājNigh, Siṃhādivarga 174.2]
pītavarṇo dīrghapādo matsaryaḥ krūradaṃṣṭrakaḥ | [RājNigh, Siṃhādivarga 174.3]
daṃśo duṣṭamukhaḥ krūraḥ kṣudrikā vanamakṣikā | [RājNigh, Siṃhādivarga 175]
makṣikā tv amṛtotpannā vamanī cāpalā ca sā | [RājNigh, Siṃhādivarga 176]
maśako vajratuṇḍaśca sūcyāsyaḥ sūkṣmamakṣikā | [RājNigh, Siṃhādivarga 177.1]
rātrijāgarado dhūmro nīlābhras tv anyajātayaḥ | [RājNigh, Siṃhādivarga 177.2]
aṣṭāṅghrir aṣṭapādaśca gṛhavāsī ca kṛṣṇakaḥ | [RājNigh, Siṃhādivarga 178]
kālikaḥ kokilaḥ proktaḥ kāluñcaḥ kṛṣṇadaṃṣṭrakaḥ | [RājNigh, Siṃhādivarga 179.1]
kasārikā dīrghamūrchā gṛhavāsā bilāśayī | [RājNigh, Siṃhādivarga 179.2]
yūkā tu keśakīṭaḥ syāt svedajaḥ ṣaṭpadaḥ smṛtaḥ | [RājNigh, Siṃhādivarga 180]
pakṣmajā pakṣmayūkā syātsūkṣmā ṣaṭcaraṇāpi sā | [RājNigh, Siṃhādivarga 181]
śvetayūkāṅgavastrotthā likṣā yūkāṅgavastrake | [RājNigh, Siṃhādivarga 182]
kathiteṣveṣu yo jīvaḥ kṣodīyān vṛścikādikaḥ | [RājNigh, Siṃhādivarga 183.1]
tatra tatra budhairjñeyaḥ sa sarvaḥ kīṭasaṃjñakaḥ | [RājNigh, Siṃhādivarga 183.2]
kīṭikā caṭikā proktā vajradaṃṣṭrā bahuprajā | [RājNigh, Siṃhādivarga 184.1]
kṛśāṅgī tāmasī śūrā kīribhārā mahābalā | [RājNigh, Siṃhādivarga 184.2]
maṅkoro maṅkaṭaḥ kṛṣṇastīkṣṇadaṃṣṭro viśālukaḥ | [RājNigh, Siṃhādivarga 185.1]
ṣaṭpādakastu mātsaryo mākoṭas tūrdhvaguhyakaḥ | [RājNigh, Siṃhādivarga 185.2]
ṣaḍbindur bindukīṭastu dīrghakīṭastu pādataḥ | [RājNigh, Siṃhādivarga 186]
prasahanavilambitadrutaśayapratudāśca viṣkiraḥ | [RājNigh, Siṃhādivarga 187.1]
kīṭā iti kathitāḥ navadhātra tiryañcaḥ | [RājNigh, Siṃhādivarga 187.2]
itthaṃ nānātiryagākhyāprapañcavyākhyāpūrṇaṃ vargamenaṃ viditvā | [RājNigh, Siṃhādivarga 188.1]
buddhyā samyak cābhisaṃdhāya dhīmān vaidyaḥ kuryānmāṃsavargaprayogam | [RājNigh, Siṃhādivarga 188.2]
yenebhāsyapitā mṛgāṅkamukuṭaḥ śārdūlacarmāmbaraḥ sarpālaṃkaraṇaḥ supuṅgavagatiḥ pañcānano'bhyarcyate | [RājNigh, Siṃhādivarga 189.1]
tasya śrīnṛharīśituḥ khalu kṛtāv ekonaviṃśo 'bhidhācūḍāpīṭhamaṇāv agād avasitiṃ siṃhādivargo mahān | [RājNigh, Siṃhādivarga 189.2]
{RājNigh, Rogādivarga}
gado rujā vyādhir apāṭavāmarogāmayātaṅkabhayopaghātāḥ | [RājNigh, Rogādivarga 1.1]
ruṅmāndyabhaṅgārtitamovikāraglānikṣayānārjavamṛtyubhṛtyāḥ | [RājNigh, Rogādivarga 1.2]
rājayakṣmā kṣayo yakṣmā rogarājo gadāgraṇīḥ | [RājNigh, Rogādivarga 2.1]
uṣmā śoṣo'tirogaśca rogādhīśo nṛpāmayaḥ | [RājNigh, Rogādivarga 2.2]
pāṇḍurogastu pāṇḍuḥ syāt visarpaḥ sacivāmayaḥ | [RājNigh, Rogādivarga 3.1]
śophaḥ śothastu śvayathuḥ kāsaḥ kṣavathurucyate | [RājNigh, Rogādivarga 3.2]
kṣutaṃ tu kṣavathuḥ kṣucca pratiśyāyastu pīnasaḥ | [RājNigh, Rogādivarga 4.1]
netrāmayo netrarogo mukharogo mukhāmayaḥ | [RājNigh, Rogādivarga 4.2]
duścarmā maṇḍalaṃ koṭhastvagdoṣaścarmadūṣikā | [RājNigh, Rogādivarga 5.1]
kuṣṭhaṃ tu puṇḍarīkaḥ syāt śvitraṃ tu carmacitrakam | [RājNigh, Rogādivarga 5.2]
kilāsasidhme ca śikhī śvāsaḥ pāmā vicarcikā | [RājNigh, Rogādivarga 6.1]
kaṇḍūḥ kaṇḍūtikaṇḍūyākharjūkaṇḍūyanāni ca | [RājNigh, Rogādivarga 6.2]
saṃcārī śuṇḍikāsphoṭe pāmapāme vicarcikā | [RājNigh, Rogādivarga 7.1]
pītasphoṭe tu pāmā ca kṣudrasphoṭe tu kañcikā | [RājNigh, Rogādivarga 7.2]
piṭakā piṭikā proktā masūrābhā masūrikā | [RājNigh, Rogādivarga 8.1]
visphoṭaḥ sphoṭakaḥ sphoṭaḥ keśaghnas tv indraluptakaḥ | [RājNigh, Rogādivarga 8.2]
galaśuṇḍī tu śuṇḍā syād galagaṇḍo galastanaḥ | [RājNigh, Rogādivarga 9.1]
dantārbudo dantamūlaṃ dantaśotho dvijavraṇaḥ | [RājNigh, Rogādivarga 9.2]
gulmastu jāṭharagranthiḥ pṛṣṭhagranthau gaḍurbhavet | [RājNigh, Rogādivarga 10.1]
paktiśūlaṃ tu śūlaṃ syāt pākajaṃ pariṇāmajam | [RājNigh, Rogādivarga 10.2]
lūtā carmavraṇo vṛkkaṃ nāḍī nāḍīvraṇo bhavet | [RājNigh, Rogādivarga 11.1]
ślīpadaṃ pādavalmīkaṃ pādasphoṭo vipādikā | [RājNigh, Rogādivarga 11.2]
viṣṭambhastu vibandhaḥ syādānāho malarodhanam | [RājNigh, Rogādivarga 12.1]
arśāṃsi gudakīlāḥ syur durnāmāni gudāṅkurāḥ | [RājNigh, Rogādivarga 12.2]
malavegastvatīsāro grahaṇīruk pravāhikā | [RājNigh, Rogādivarga 13.1]
vamathurvāntirudgāraśchardirvicchardikā vamiḥ | [RājNigh, Rogādivarga 13.2]
hṛdrogo hṛdgado hṛdrug utprāṇaḥ śvāsa ucyate | [RājNigh, Rogādivarga 14.1]
jvarastu sa jvarātaṅko rogaśreṣṭho mahāgadaḥ | [RājNigh, Rogādivarga 14.2]
dvaṃdvajā dvaṃdvadoṣotthāḥ śītādyā viṣamajvarāḥ | [RājNigh, Rogādivarga 15.1]
atītyāgantavaste dvyaikāhikatryāhikādayaḥ | [RājNigh, Rogādivarga 15.2]
raktapittaṃ pittaraktaṃ pittāsraṃ pittaśoṇitam | [RājNigh, Rogādivarga 16.1]
ityevaṃ raktavātādidvaṃdvadoṣam udāharet | [RājNigh, Rogādivarga 16.2]
tṛṣṇodanyā pipāsā tṛṇmadātaṅko madātyayaḥ | [RājNigh, Rogādivarga 17.1]
pānātyayo madavyādhir madas tūdriktacittatā | [RājNigh, Rogādivarga 17.2]
mūrchā tu moho mūḍhiś ca svarasādaḥ svarakṣayaḥ | [RājNigh, Rogādivarga 18.1]
aśraddhānabhilāṣaḥ syādaruciścāpyarocakaḥ | [RājNigh, Rogādivarga 18.2]
mūtradoṣastu vijñeyaḥ prameho meha ityapi | [RājNigh, Rogādivarga 19.1]
kṛcchraṃ tu mūtrakṛcchraṃ syāt mūtrarodho 'śmarī ca sā | [RājNigh, Rogādivarga 19.2]
vātavyādhiś calātaṅko vātarogo 'nilāmayaḥ | [RājNigh, Rogādivarga 20.1]
kampastu vepanaṃ vepaḥ kampanaṃ vepathustathā | [RājNigh, Rogādivarga 20.2]
jṛmbhā tu jṛmbhikā jambhā jṛmbhaṇaṃ jambhikā ca sā | [RājNigh, Rogādivarga 21.1]
ālasyaṃ mandatā māndyaṃ kāryapradveṣa ityapi | [RājNigh, Rogādivarga 21.2]
tundaḥ sthaviṣṭha ityukto jaṭharaghno jalodaraḥ | [RājNigh, Rogādivarga 22.1]
āmo malasya vaiṣamyādraktārtiḥ śoṇitāmayaḥ | [RājNigh, Rogādivarga 22.2]
jālagardabhakaḥ prokto jālarāsabhakāmayaḥ | [RājNigh, Rogādivarga 23.1]
jālakharagado jñeyaḥ sa gardabhagadastathā | [RājNigh, Rogādivarga 23.2]
vidradhiḥ syādvidaraṇaṃ hṛdgranthir hṛdvraṇaś ca saḥ | [RājNigh, Rogādivarga 24.1]
vraṇo bhagapradeśe yaḥ sa bhagaṃdaranāmakaḥ | [RājNigh, Rogādivarga 24.2]
śiraḥśūlādayo jñeyās tattadaṅgābhidhānakāḥ | [RājNigh, Rogādivarga 25.1]
ittham anye'pi boddhavyā bhiṣagbhir dehato gadāḥ | [RājNigh, Rogādivarga 25.2]
saṃtāpaḥ saṃjvarastāpaḥ śoṣa uṣmā ca kathyate | [RājNigh, Rogādivarga 26.1]
yaścāpi koṣṭhasaṃtāpaḥ so 'ntardāha iti smṛtaḥ | [RājNigh, Rogādivarga 26.2]
sa dāho mukhatālvoṣṭhe davathuścakṣurādiṣu | [RājNigh, Rogādivarga 27.1]
pāṇipādāṃsamūleṣu śākhāpittaṃ taducyate | [RājNigh, Rogādivarga 27.2]
tandrā tu viṣayājñānaṃ pramīlā tandrikā ca sā | [RājNigh, Rogādivarga 28.1]
pralayastvindriyasvāpaś ceṣṭānāśaḥ pralīnatā | [RājNigh, Rogādivarga 28.2]
unmādo mativibhrāntir unmanāyitam ityapi | [RājNigh, Rogādivarga 29.1]
āveśo bhūtasaṃcāro bhūtakrāntirgrahāgamaḥ | [RājNigh, Rogādivarga 29.2]
apasmāro 'ṅgavikṛtir lolāṅgo bhūtavikriyā | [RājNigh, Rogādivarga 30.1]
staimityaṃ jaḍatā jāḍyaṃ śītalatvamapāṭavam | [RājNigh, Rogādivarga 30.2]
vātiko vātajo vyādhiḥ paittikaḥ pittasambhavaḥ | [RājNigh, Rogādivarga 31.1]
ślaiṣmikaḥ śleṣmasambhūtaḥ samūhaḥ sāṃnipātikaḥ | [RājNigh, Rogādivarga 31.2]
vyādhito vikṛto glāsnurglāno mandastathāturaḥ | [RājNigh, Rogādivarga 32.1]
abhyānto'bhyamito rugnaś cāmayāvyapaṭuś ca saḥ | [RājNigh, Rogādivarga 32.2]
tadviśeṣāstu vijñeyās tanmatvarthīyayogataḥ | [RājNigh, Rogādivarga 33.1]
yathā jvaritakaṇḍūlavātakakṣayadadruṇāḥ | [RājNigh, Rogādivarga 33.2]
utsāhī dvijadevabheṣajabhiṣagbhakto'pi pathye rato dhīro dharmaparāyaṇaḥ priyavacā mānī mṛdurmānadaḥ | [RājNigh, Rogādivarga 34.1]
viśvāsī ṛjur āstikaḥ sucarito dātā dayāluḥ śucir yaḥ syāt kāmam avañcakaḥ sa vikṛto mucyeta mṛtyorapi | [RājNigh, Rogādivarga 34.2]
upacārastūpacaryā cikitsā rukpratikriyā | [RājNigh, Rogādivarga 35.1]
nigraho vedanāniṣṭhā kriyā copakramaḥ samāḥ | [RājNigh, Rogādivarga 35.2]
bhaiṣajyaṃ bheṣajaṃ jaitramagado jāyurauṣadham | [RājNigh, Rogādivarga 36.1]
āyuryogo gadārātir amṛtaṃ ca taducyate | [RājNigh, Rogādivarga 36.2]
tacca pañcavidhaṃ proktaṃ svasvayogaviśeṣataḥ | [RājNigh, Rogādivarga 37.1]
rasaścūrṇaṃ kaṣāyaścāvalehaḥ kalka ityapi | [RājNigh, Rogādivarga 37.2]
raso dṛṣadi saṃbhinno divyadravyasamanvitaḥ | [RājNigh, Rogādivarga 38.1]
cūrṇaṃ tu vastubhiḥ kṣuṇṇaiḥ kaṣāyaḥ kvathitaistu taiḥ | [RājNigh, Rogādivarga 38.2]
taiḥ pakvair avalehaḥ syātkalko madhvādimarditaiḥ | [RājNigh, Rogādivarga 39]
pācanaḥ śodhanīyaśca kledanaśca śamastathā | [RājNigh, Rogādivarga 40.1]
dīpanastarpaṇaḥ śoṣa iti saptavidhāḥ smṛtāḥ | [RājNigh, Rogādivarga 40.2]
pācano 'rdhāvaśeṣaśca śodhano dvādaśāṃśakaḥ | [RājNigh, Rogādivarga 41.1]
kledanaścaturaṃśastu śamaścāṣṭāṃśako mataḥ | [RājNigh, Rogādivarga 41.2]
dīpanastu ṣaḍaṃśaśca tarpaṇaḥ pañcamāṃśakaḥ | [RājNigh, Rogādivarga 42.1]
śoṣaṇaḥ ṣoḍaśāṃśaśca kvāthabhedā itīritāḥ | [RājNigh, Rogādivarga 42.2]
jñeyaṃ rasādikathanādanantaraṃ kilānupānaṃ kathayanti sūrayaḥ | [RājNigh, Rogādivarga 43.1]
vilambya ca krāmaṇam etad īritaṃ rātrau punaḥ pācanam etad ūcire | [RājNigh, Rogādivarga 43.2]
ātmanīnaṃ tu pathyaṃ syādāyuṣyaṃ ca hitaṃ ca tat | [RājNigh, Rogādivarga 44]
kila pāṭavam ārogyam agadaṃ syādanāmayam | [RājNigh, Rogādivarga 45.1]
kalpastu paṭurullāgho nirātaṅko nirāmayaḥ | [RājNigh, Rogādivarga 45.2]
agado nīrujo nirug anātaṅkaś ca kathyate | [RājNigh, Rogādivarga 46]
vaidyaḥ śreṣṭho 'gadaṃkāro rogahārī bhiṣagvidhiḥ | [RājNigh, Rogādivarga 47.1]
rogajño jīvano vidvān āyurvedī cikitsakaḥ | [RājNigh, Rogādivarga 47.2]
vipro vaidyakapāragaḥ śuciranūcānaḥ kulīnaḥ kṛtī dhīraḥ kālakalāvid āstikamatir dakṣaḥ sudhīr dhārmikaḥ | [RājNigh, Rogādivarga 48.1]
svācāraḥ samadṛgdayālur akhalo yaḥ siddhamantrakramaḥ śāntaḥ kāmam alolupaḥ kṛtayaśā vaidyaḥ sa vidyotate | [RājNigh, Rogādivarga 48.2]
adhīraḥ karkaśo lubdhaḥ sarogo nyūnaśikṣitaḥ | [RājNigh, Rogādivarga 49.1]
pañca vaidyā na yujyante dhanvantarisamā api | [RājNigh, Rogādivarga 49.2]
pumarthāś catvāraḥ khalu karaṇasaukhyaikasubhagās tad etad bhaiṣajyānavarataniṣevaikavaśagam | [RājNigh, Rogādivarga 50.1]
tad apyekāyattaṃ phaladam agadaṃkārakṛpayā tato loke loke na param upakartaivamamutaḥ | [RājNigh, Rogādivarga 50.2]
rājāno vijigīṣayā nijabhujaprakrāntam ojodayāt śauryaṃ saṃgararaṅgasadmani yathā saṃbibhrate saṃgatāḥ | [RājNigh, Rogādivarga 51.1]
yasminnauṣadhayas tathā samuditāḥ sidhyanti vīryādhikā vipro 'sau bhiṣag ucyate svayamiti śrutyāpi satyāpitam | [RājNigh, Rogādivarga 51.2]
yathāvad utkhāya śucipradeśajā dvijena kālādikatattvavedinā | [RājNigh, Rogādivarga 52.1]
yathāyathaṃ cauṣadhayo guṇottarāḥ pratyāharante yamagocarān api | [RājNigh, Rogādivarga 52.2]
yena tvāṃ khanate brahmā yena tvāṃ khanate bhṛguḥ | [RājNigh, Rogādivarga 53.1]
yenendro yena varuṇaḥ khanate yena keśavaḥ | [RājNigh, Rogādivarga 53.2]
tenāhaṃ tvāṃ khaniṣyāmi siddhiṃ kuru mahauṣadha | [RājNigh, Rogādivarga 53.3]
vipraḥ paṭhann imaṃ mantraṃ prayatātmā mahauṣadhīm | [RājNigh, Rogādivarga 54.1]
khātvā khādirakīlena yathāvattāṃ prayojayet | [RājNigh, Rogādivarga 54.2]
vīryaṃ prakāśya nijamoṣadhayaḥ kilocur anyonyam urvyapi divo bhuvamāvrajantyaḥ | [RājNigh, Rogādivarga 55.1]
jīvaṃ mumūrṣam api yaṃ hi vayaṃ mahimnā svena stuvīmahi sa jātvapi naiva naśyet | [RājNigh, Rogādivarga 55.2]
pratyāyitāḥ pramuditā muditena rājñā somena sākamidamoṣadhayaḥ samūcuḥ | [RājNigh, Rogādivarga 56.1]
yasmai dvijo diśati bheṣajamāśu rājan taṃ pālayāma iti ca śrutirāha sākṣāt | [RājNigh, Rogādivarga 56.2]
āsāmīśo likhitapaṭhitaḥ sa dvijānāṃ hi rājā siddhyai yāśca dvijam avṛjinaṃ svāśrayaṃ kāmayante | [RājNigh, Rogādivarga 57.1]
tāsvevānyaḥ prasarati madād yas tu jātyā ca gatyā hīnaḥ śūnyo jagati kupitāḥ pātayanty enam etāḥ | [RājNigh, Rogādivarga 57.2]
dravyābhidhānagadaniścayakāyasaukhyaṃ śalyādibhūtaviṣagrahabālavaidyam | [RājNigh, Rogādivarga 58.1]
vidyādrasāyanavaraṃ dṛḍhadehahetum āyuḥśruter dvicaturaṅgam ihāha śambhuḥ | [RājNigh, Rogādivarga 58.2]
aṣṭāṅgaṃ śalyaśālākyakāyabhūtaviṣaṃ tathā | [RājNigh, Rogādivarga 59.1]
bālo rasāyanaṃ vṛṣyamiti kaiścidudāhṛtam | [RājNigh, Rogādivarga 59.2]
aṣṭāṅgajñaḥ suvaidyo hi kiyaddhīno yathāṅgataḥ | [RājNigh, Rogādivarga 60.1]
aṅgahīnaḥ sa vijñeyo na ślāghyo rājamandire | [RājNigh, Rogādivarga 60.2]
prājño vijñaḥ paṇḍito dīrghadarśī dhīro dhīmān kovido labdhavarṇaḥ | [RājNigh, Rogādivarga 61.1]
doṣajñaḥ san dūradarśī manīṣī medhāvī jñaḥ sūrivijñau vipaścit | [RājNigh, Rogādivarga 61.2]
vaijñānikaḥ kṛtamukhaḥ saṃkhyāvān matimān kṛtī | [RājNigh, Rogādivarga 62.1]
kuśāgrīyamatiḥ kṛṣṭiḥ kuśalo viduro budhaḥ | [RājNigh, Rogādivarga 62.2]
niṣṇātaḥ śikṣito dakṣaḥ sudīkṣaḥ kṛtadhīḥ sudhīḥ | [RājNigh, Rogādivarga 63.1]
abhijño nipuṇo vidvān kṛtakarmā vicakṣaṇaḥ | [RājNigh, Rogādivarga 63.2]
vidagdhaścaturaścaiva prauḍho boddhā viśāradaḥ | [RājNigh, Rogādivarga 64.1]
sumedhāḥ sumatistīkṣṇaḥ prekṣāvān vibudho vidan | [RājNigh, Rogādivarga 64.2]
manīṣā dhiṣaṇā prajñā dhāraṇā śemuṣī matiḥ | [RājNigh, Rogādivarga 65.1]
dhīr buddhiḥ pratipat prekṣā pratipattiśca cetanā | [RājNigh, Rogādivarga 65.2]
saṃvij jñaptiś copalabdhiś cinmedhā mananaṃ manaḥ | [RājNigh, Rogādivarga 66.1]
bhānaṃ bodhaśca hṛllekhaḥ saṃkhyā ca pratibhā ca sā | [RājNigh, Rogādivarga 66.2]
ādānaṃ rogahetuḥ syānnidānaṃ rogalakṣaṇam | [RājNigh, Rogādivarga 67.1]
cikitsā tatpratīkāraḥ ārogyaṃ ruṅnivartanam | [RājNigh, Rogādivarga 67.2]
maṇḍaḥ peyā vilepī ca yavāgūḥ pathyabhedakāḥ | [RājNigh, Rogādivarga 68.1]
bhaktairvinā dravo maṇḍaḥ peyā bhaktasamanvitā | [RājNigh, Rogādivarga 68.2]
vilepī bahubhaktā syādyavāgūr viraladravā | [RājNigh, Rogādivarga 68.3]
vidalaṃ māṣamudgādi pakvaṃ sūpābhidhānakam | [RājNigh, Rogādivarga 69]
pādāhāraṃ pathyamāhuśca vaidyā vidyād ardhāhāram āhārasaṃjñam | [RājNigh, Rogādivarga 70.1]
pādonaṃ syādbhojanaṃ bhogamanyadvidyāccheṣaṃ vātadoṣaprasūtyai | [RājNigh, Rogādivarga 70.2]
annaṃ jīvanamāhāraḥ kūraṃ kaśipurodanam | [RājNigh, Rogādivarga 71.1]
andho bhissādanaṃ bhojyam annādyam aśanaṃ tathā | [RājNigh, Rogādivarga 71.2]
bhojyaṃ peyaṃ tathā coṣyaṃ lehyaṃ khādyaṃ ca carvaṇam | [RājNigh, Rogādivarga 72.1]
niṣpeyaṃ caiva bhakṣyaṃ syādannamaṣṭavidhaṃ smṛtam | [RājNigh, Rogādivarga 72.2]
vyañjanaṃ sūpaśākādi miṣṭānnaṃ temanaṃ smṛtam | [RājNigh, Rogādivarga 73.1]
upadaṃśo vidaṃśaḥ syāt saṃdhāno rocakaśca saḥ | [RājNigh, Rogādivarga 73.2]
jemanamabhyavahāraḥ pratyavasānaṃ ca bhojanaṃ jagdhiḥ | [RājNigh, Rogādivarga 74.1]
balbhanam aśanaṃ svadanaṃ nighasāhārau ca nigaraṇaṃ nyādaḥ | [RājNigh, Rogādivarga 74.2]
jakṣaṇaṃ bhakṣaṇaṃ lehaḥ svādanaṃ rasanasvadau | [RājNigh, Rogādivarga 75.1]
carvaṇaṃ pānapītī ca dhayanaṃ cūṣaṇaṃ bhidāḥ | [RājNigh, Rogādivarga 75.2]
madhuro lavaṇastiktaḥ kaṣāyo'mlaḥ kaṭustathā | [RājNigh, Rogādivarga 76.1]
santīti rasanīyatvādannādye ṣaḍamī rasāḥ | [RājNigh, Rogādivarga 76.2]
madhuraṃ laulyam ityāhur ikṣvādau ca sa lakṣyate | [RājNigh, Rogādivarga 77]
lavaṇastu paṭuḥ proktaḥ saindhavādau sa dṛśyate | [RājNigh, Rogādivarga 78]
tiktaśca picumandādau vyaktamāsvādyate rasaḥ | [RājNigh, Rogādivarga 79]
kaṣāyastuvaraḥ proktaḥ sa tu pūgīphalādiṣu | [RājNigh, Rogādivarga 80]
amlastu ciñcājambīramātuluṅgaphalādiṣu | [RājNigh, Rogādivarga 81]
kaṭustu tīkṣṇasaṃjñaḥ syānmarīcādau sa cekṣyate | [RājNigh, Rogādivarga 82]
madhuraśca rasaścinoti keśān vapuṣaḥ sthairyabalaujovīryadāyī | [RājNigh, Rogādivarga 83.1]
atisevanataḥ pramehaśaityaṃ jaḍatāmāndyamukhānkaroti doṣān | [RājNigh, Rogādivarga 83.2]
lavaṇo rucikṛdraso 'gnidāyī pacanaḥ svādukaraśca sārakaśca | [RājNigh, Rogādivarga 84.1]
atisevanato jarāṃ ca pittaṃ sitimānaṃ ca dadāti kuṣṭhakārī | [RājNigh, Rogādivarga 84.2]
tikto jantūn hanti kuṣṭhaṃ jvarārtiṃ kāsaṃ dāhaṃ dīpano rocanaśca | [RājNigh, Rogādivarga 85.1]
martyair gāḍhaṃ pratyahaṃ sevitaścettīvraṃ datte rājayakṣmāṇameṣaḥ | [RājNigh, Rogādivarga 85.2]
kaṣāyanāmā niruṇaddhi śophaṃ varṇaṃ tanor dīpanapācanaśca | [RājNigh, Rogādivarga 86.1]
sattvāpaho'sau śithilatvakārī niṣevitaḥ pāṇḍu karoti gātram | [RājNigh, Rogādivarga 86.2]
amlābhidhaḥ prītikaro rucipradaḥ prapācano 'gneḥ paṭutāṃ ca yacchati | [RājNigh, Rogādivarga 87.1]
bhrāntiṃ ca kuṣṭhaṃ kaphapāṇḍutāṃ ca kārṣṇyaṃ ca kāsaṃ kurute'tisevitaḥ | [RājNigh, Rogādivarga 87.2]
kaṭuḥ kaphaṃ kaṇṭhajadoṣaśophamandānalaśvitragadān nihanti | [RājNigh, Rogādivarga 88.1]
eṣo'pi datte bahusevitaścet kṣayāvaho vīryabalakṣayaṃ ca | [RājNigh, Rogādivarga 88.2]
kaṭuḥ kaṣāyaśca kaphāpahāriṇau mādhuryatiktāv api pittanāśanau | [RājNigh, Rogādivarga 89.1]
paṭvamlasaṃjñau ca rasau maruddharau itthaṃ dviśo'mī sakalāmayāpahāḥ | [RājNigh, Rogādivarga 89.2]
anyonyaṃ madhurāmlau lavaṇāmlau kaṭutiktakau ca rasau | [RājNigh, Rogādivarga 90.1]
kaṭulavaṇau ca syātāṃ miśrarasau tiktalavaṇau ca | [RājNigh, Rogādivarga 90.2]
lavaṇamadhurau viruddhāv atha kaṭumadhurau ca tiktamadhurau ca | [RājNigh, Rogādivarga 91.1]
sādhāraṇaḥ kaṣāyaḥ sarvatra samānatāṃ dhatte | [RājNigh, Rogādivarga 91.2]
saṃdhatte madhuro 'mlatāṃ ca lavaṇo dhatte yathāvat sthitiṃ tiktākhyaḥ kaṭutāṃ tathā madhuratāṃ dhatte kaṣāyāhvayaḥ | [RājNigh, Rogādivarga 92.1]
amlastiktaruciṃ dadāti kaṭuko yāty antatas tiktatām ityeṣāṃ svavipākato 'pi kathitā ṣaṇṇāṃ rasānāṃ sthitiḥ | [RājNigh, Rogādivarga 92.2]
madhuro'mlaḥ kaṭustiktaḥ paṭustuvara ityamī | [RājNigh, Rogādivarga 93.1]
kramād anyonyasaṃkīrṇā nānātvaṃ yānti ṣaḍrasāḥ | [RājNigh, Rogādivarga 93.2]
ādyādyo madhurādiścedekaikenottareṇa yuk | [RājNigh, Rogādivarga 94.1]
dvikabhedāḥ pañcadaśa paryāyaiḥ pañcabhistathā | [RājNigh, Rogādivarga 94.2]
ādyaḥ sānantaraḥ prāgvaduttareṇa śruto yadā | [RājNigh, Rogādivarga 95.1]
caturbhirapi paryāyair ādye proktā bhidā daśa | [RājNigh, Rogādivarga 95.2]
evaṃ dvitīye ṣaḍbhedās tṛtīye ca trayaḥ smṛtāḥ | [RājNigh, Rogādivarga 96.1]
caturthe caika ityete trikabhedāstu viṃśatiḥ | [RājNigh, Rogādivarga 96.2]
ādyau sānantarau triḥ ṣaḍekaikāgrimayogataḥ | [RājNigh, Rogādivarga 97.1]
tyakte dvitīye catvāraḥ svāgrimaikaikasaṃyute | [RājNigh, Rogādivarga 97.2]
ādye tyakte tu pañca syuḥ svāgrimaikaikasaṃyute | [RājNigh, Rogādivarga 98.1]
catuṣkabhedā ityete kramāt pañcadaśeritāḥ | [RājNigh, Rogādivarga 98.2]
tataḥ pañcakabhedāḥ ṣaḍekaikatyāgataḥ smṛtāḥ | [RājNigh, Rogādivarga 99.1]
ekaḥ sarvasamāsena vyāse ṣaḍiti sapta te | [RājNigh, Rogādivarga 99.2]
evaṃ triṣaṣṭirākhyātā rasabhedāḥ samāsataḥ | [RājNigh, Rogādivarga 100.1]
tāratamyeṣvasaṃkhyātāṃstān vetti yadi śaṃkaraḥ | [RājNigh, Rogādivarga 100.2]
bṛṃhaṇaṃ puṣṭidaṃ poṣyamutkaṃ pīnatvadaṃ ca tat | [RājNigh, Rogādivarga 101.1]
vīryavṛddhikaraṃ vṛṣyaṃ vājīkaraṇabījakṛt | [RājNigh, Rogādivarga 101.2]
āpyāyanaṃ tarpaṇaṃ ca prīṇanaṃ toṣaṇaṃ ca tat | [RājNigh, Rogādivarga 102.1]
niḥṣyandanam abhiṣyandi netradrāvaṃ saraṃ ca tat | [RājNigh, Rogādivarga 102.2]
iti bahuvidharogavyādhitopakramo'tra prakṛtabhiṣaganuktāhārapathyaprayogam | [RājNigh, Rogādivarga 103.1]
imamakhilamuditvā vargamutsargasiddhān pravadatu sa ca vidvān āmayapratyayāṃs tān | [RājNigh, Rogādivarga 103.2]
yena vyādhiśatāndhakārapaṭalīniṣkāsanābhāskaraprāyeṇāpi punastarāṃ pravihitā hanta dviṣāṃ vyādhayaḥ | [RājNigh, Rogādivarga 104.1]
tasyāyaṃ kṛtivāci viṃśatitamaḥ śrīmannṛsiṃheśituḥ śāntiṃ nāmakirīṭamaṇḍanamaṇau vargo gadādirgataḥ | [RājNigh, Rogādivarga 104.2]
{RājNigh, Sattvādivarga}
sattvaṃ rajastamaśceti puṃsām uktāstrayo guṇāḥ | [RājNigh, Sattvādivarga 1.1]
teṣu kramādamī doṣāḥ kaphapittānilāḥ sthitāḥ | [RājNigh, Sattvādivarga 1.2]
sattvaṃ śleṣmā rajaḥ pittaṃ tamaścāpi samīraṇaḥ | [RājNigh, Sattvādivarga 2.1]
dravyasya mānamudriktaṃ puṃsi puṃsyanuvartate | [RājNigh, Sattvādivarga 2.2]
sattvaṃ manovikāśaḥ syāt sattvāyattā tathā sthitiḥ | [RājNigh, Sattvādivarga 3]
rajo rūṣaṇamudrekaḥ kāluṣyaṃ mativibhramaḥ | [RājNigh, Sattvādivarga 4]
tamastimiram āndhyaṃ ca cittonmādaśca mūḍhatā | [RājNigh, Sattvādivarga 5.1]
hṛdayāvaraṇaṃ dhvāntamandhakāro vimohanam | [RājNigh, Sattvādivarga 5.2]
vāto gandhavaho vāyuḥ pavamāno mahābalaḥ | [RājNigh, Sattvādivarga 6.1]
sparśano gandhavāhī ca pavano marudāśugaḥ | [RājNigh, Sattvādivarga 6.2]
śvasano mātariśvā ca nabhasvānmāruto'nilaḥ | [RājNigh, Sattvādivarga 7.1]
samīraṇo jagatprāṇaḥ samīraśca sadāgatiḥ | [RājNigh, Sattvādivarga 7.2]
javanaḥ pṛṣadaśvaśca tarasvī ca prabhañjanaḥ | [RājNigh, Sattvādivarga 8.1]
pradhāvano'navasthāno dhūnano moṭanaḥ khagaḥ | [RājNigh, Sattvādivarga 8.2]
anye 'pi vāyavo dehe nāḍīcakrapravāhakāḥ | [RājNigh, Sattvādivarga 9.1]
mayā vitatya noktāste granthagauravabhīruṇā | [RājNigh, Sattvādivarga 9.2]
sattvādiguṇasaṃbhinnadoṣatrayavaśātmanā | [RājNigh, Sattvādivarga 10.1]
ābhyantaraṃ ca bāhyaṃ ca svarūpaṃ saṃnirucyate | [RājNigh, Sattvādivarga 10.2]
sattvāḍhyaḥ śucirāstikaḥ sthiramatiḥ puṣṭāṅgako dhārmikaḥ kāntaḥ so 'pi bahuprajaḥ sumadhurakṣīrādibhojyapriyaḥ | [RājNigh, Sattvādivarga 11.1]
dātā pātraguṇādṛto drutatamaṃ vāgmī kṛpāluḥ samo gauraḥ śyāmatanur ghanāmbutuhinasvapnekṣaṇaḥ śleṣmalaḥ | [RājNigh, Sattvādivarga 11.2]
rājaso lavaṇāmlatiktakaṭukaprāyoṣṇabhojī paṭuḥ prauḍho nātikṛśo 'pyakālapalitī krodhaprapañcānvitaḥ | [RājNigh, Sattvādivarga 12.1]
drāghīyān mahilāśayo vitaritā sopādhikaṃ yācito gaurāṅgaḥ kanakādidīptilalitaḥ svapnī ca pittātmakaḥ | [RājNigh, Sattvādivarga 12.2]
nidrālurbahubhāṣakaḥ sukuṭilaḥ krūrāśayo nāstikaḥ prāyaḥ paryuṣitātiśītavirasāhāraikaniṣṭho 'lasaḥ | [RājNigh, Sattvādivarga 13.1]
kāryeṣvatyabhimānavān asamaye dātā yathecchaṃ kṛśaḥ svapne vyomagatiḥ sitetaratanur vātūlakas tāmasaḥ | [RājNigh, Sattvādivarga 13.2]
sattvādayo guṇā yatra miśritāḥ santi bhūyasā | [RājNigh, Sattvādivarga 14.1]
miśraprakṛtikaḥ so 'yaṃ vijñātavyo manīṣibhiḥ | [RājNigh, Sattvādivarga 14.2]
sattvādirajasā miśre śreṣṭhaṃ sattvāditāmase | [RājNigh, Sattvādivarga 15.1]
madhyamaṃ rajasā miśre kanīyo guṇamiśraṇam | [RājNigh, Sattvādivarga 15.2]
sattvaṃ cittavikāśamāśu tanute datte prabodhaṃ paraṃ kāluṣyaṃ kurute rajastu manasaḥ prastauti cāvyākṛtim | [RājNigh, Sattvādivarga 16.1]
āndhyaṃ hanta hṛdi prayacchati tirodhatte svatattve dhiyaṃ saṃdhatte jaḍatāṃ ca saṃtatam upādhatte pramīlāṃ tamaḥ | [RājNigh, Sattvādivarga 16.2]
vātaḥ svairaḥ syāllaghuḥ śītarūkṣaḥ sūkṣmasparśajñānakas todakārī | [RājNigh, Sattvādivarga 17.1]
mādhuryānne so 'bhrakāle 'parāhṇe pratyūṣe 'nne yāti jīrṇe ca kopam | [RājNigh, Sattvādivarga 17.2]
pittaṃ ca tiktāmlarasaṃ ca sārakaṃ coṣṇaṃ dravaṃ tīkṣṇam idaṃ madhau bahu | [RājNigh, Sattvādivarga 18.1]
varṣāntakāle bhṛśam ardharātre madhyaṃdine 'nnasya jare ca kupyati | [RājNigh, Sattvādivarga 18.2]
śleṣmā guruḥ ślakṣṇamṛduḥ sthirastathā snigdhaḥ paṭuḥ śītajaḍaś ca gaulyavān | [RājNigh, Sattvādivarga 19.1]
śīte vasante ca bhṛśaṃ niśāmukhe pūrve 'hni bhuktopari ca prakupyati | [RājNigh, Sattvādivarga 19.2]
doṣatrayasya ye bhedā vṛddhikṣayavikalpataḥ | [RājNigh, Sattvādivarga 20.1]
tānataḥ sampravakṣyāmi saṃkṣepārthaṃ samañjasam | [RājNigh, Sattvādivarga 20.2]
ekaikavṛddhau syur bhedās trayo ye vṛddhidās trayaḥ | [RājNigh, Sattvādivarga 21.1]
tatrāpyekatarā hy arthe ṣaḍevaṃ dvādaśaiva te | [RājNigh, Sattvādivarga 21.2]
vṛddhānyonyavyatyayābhyāṃ ṣaṭ trivṛddhyā tu saptamaḥ | [RājNigh, Sattvādivarga 22.1]
vṛddho'nyonyo vṛddhataraḥ paro vṛddhatamastviti | [RājNigh, Sattvādivarga 22.2]
tāratamyena ṣaḍbhedāsta evaṃ pañcaviṃśatiḥ | [RājNigh, Sattvādivarga 23.1]
evaṃ kṣaye'pi tāvantas tataḥ pañcāśad īritāḥ | [RājNigh, Sattvādivarga 23.2]
vṛddho'nyonyaḥ samo 'nyaśca kṣīṇastviti punaśca ṣaṭ | [RājNigh, Sattvādivarga 24.1]
dvivṛddhyaikakṣayād uktavyatyayācca punaśca ṣaṭ | [RājNigh, Sattvādivarga 24.2]
ete dvādaśataḥ sarve dviṣaṣṭiḥ samudāhṛtāḥ | [RājNigh, Sattvādivarga 25.1]
triṣaṣṭistvantimo bhedas trayāṇāṃ prakṛtau sthitiḥ | [RājNigh, Sattvādivarga 25.2]
evaṃ doṣatrayasyaitān bhedān vijñāya tattvataḥ | [RājNigh, Sattvādivarga 26.1]
tato bhiṣak prayuñjīta tadavasthocitāḥ kriyāḥ | [RājNigh, Sattvādivarga 26.2]
kālastu velā samayo'pyanehā diṣṭaścalaścāvasaro 'sthiraśca | [RājNigh, Sattvādivarga 27.1]
so 'pyeṣa bhūtaḥ kila vartamānastathā bhaviṣyanniti ca tridhoktaḥ | [RājNigh, Sattvādivarga 27.2]
bhūte vṛttamatītaṃ ca hyastanaṃ nisṛtaṃ gatam | [RājNigh, Sattvādivarga 28.1]
vartamāne bhavaccādyatanaṃ syādadhunātanam | [RājNigh, Sattvādivarga 28.2]
anāgataṃ bhaviṣye syāt śvastanaṃ ca pragetanam | [RājNigh, Sattvādivarga 29.1]
vartsyad vartiṣyamāṇaṃ ca syādāgāmi ca bhāvi ca | [RājNigh, Sattvādivarga 29.2]
sādhāraṇaṃ tu sāmānyaṃ tat sarvatrānuvartate | [RājNigh, Sattvādivarga 30.1]
viśeṣaṇaṃ viśeṣaśca sakṛtsthāne ca vartate | [RājNigh, Sattvādivarga 30.2]
turyaṃ pādaṃ caturthāṃśam īṣat kiṃcit tathocyate | [RājNigh, Sattvādivarga 30.3]
meruśrīkailāsakrīḍāsaṅghāṭīśobhanāmbhaḥślāghājaṅghālaśrīgaurīgūḍhāṅgaṃ vande śambhum | [RājNigh, Sattvādivarga 31.2]
śabdoccāre sakalaguruke ṣaṣṭivarṇapramāṇe mānaṃ kāle palamiti daśa syāt kṣaṇastāni taistu | [RājNigh, Sattvādivarga 32.1]
ṣaḍbhir nāḍī prahara iti tāḥ sapta sārdhās tathāhorātro jñeyaḥ sumatibhir asāv aṣṭabhistaiḥ pradiṣṭaḥ | [RājNigh, Sattvādivarga 32.2]
pakṣaḥ syātpañcadaśabhirahorātrair ubhāv imau | [RājNigh, Sattvādivarga 33.1]
māso dvādaśabhirmāsaiḥ saṃvatsara udāhṛtaḥ | [RājNigh, Sattvādivarga 33.2]
dviśaścaitrādibhir māsair vijñeyā ṛtavaśca ṣaṭ | [RājNigh, Sattvādivarga 34]
tribhis tribhiḥ kramād etaiḥ syātāṃ ca viṣuvāyane | [RājNigh, Sattvādivarga 35]
palaṃ vighaṭikā proktā nāḍī tāstu triviṃśatiḥ | [RājNigh, Sattvādivarga 36.1]
nāḍī tu ghaṭikā proktā taddvayaṃ ca muhūrtakam | [RājNigh, Sattvādivarga 36.2]
yāmaḥ prahara ityukto dinabhāgo dināṃśakaḥ | [RājNigh, Sattvādivarga 37]
ahorātradivārātrāhardivāharniśāni ca | [RājNigh, Sattvādivarga 38]
ghasro dino'pi divaso vāsaro bhāsvaro divā | [RājNigh, Sattvādivarga 39]
prāhṇāparāhṇamadhyāhnasāyāhnāḥ syus tadaṃśakāḥ | [RājNigh, Sattvādivarga 40]
prātardinādiḥ pratyūṣo niśāntaḥ pratyuṣo 'pyuṣaḥ | [RājNigh, Sattvādivarga 41.1]
vyuṣṭaṃ cāharmukhaṃ kalyaṃ prage prāhṇaṃ prabhātakam | [RājNigh, Sattvādivarga 41.2]
ātapastu dinajyotiḥ sūryāloko dinaprabhā | [RājNigh, Sattvādivarga 42.1]
raviprakāśaḥ pradyotas tamoris tapanadyutiḥ | [RājNigh, Sattvādivarga 42.2]
rocir dīptir dyutiḥ śocistviḍojo bhā ruciḥ prabhā | [RājNigh, Sattvādivarga 43.1]
vibhā lokaprakāśaśca teja ojāyitaṃ ca ruk | [RājNigh, Sattvādivarga 43.2]
sāyaṃsaṃdhyā dināntaśca niśādir divasātyayaḥ | [RājNigh, Sattvādivarga 44.1]
sāyaṃ pitṛprasūścātha pradoṣaḥ syān niśāmukham | [RājNigh, Sattvādivarga 44.2]
chāyā vibhānugā śyāmā tejobhīruranātapaḥ | [RājNigh, Sattvādivarga 45.1]
abhītir ātapābhāvo bhāvālīnā ca sā smṛtā | [RājNigh, Sattvādivarga 45.2]
śarvarī kṣaṇadā rātrirniśā śyāmā tamasvinī | [RājNigh, Sattvādivarga 46.1]
tamī triyāmā śayanī kṣapā yāmavatī tamā | [RājNigh, Sattvādivarga 46.2]
naktaṃ niśīthinī doṣā tārābhūṣā vibhāvarī | [RājNigh, Sattvādivarga 47.1]
jyotiṣmatī tārakiṇī kālī sāpi kalāpinī | [RājNigh, Sattvādivarga 47.2]
sā jyautsnī candrikāyuktā tamisrā tu tamo'nvitā | [RājNigh, Sattvādivarga 48]
ardharātro niśīthe syānmadhyarātraśca sa smṛtaḥ | [RājNigh, Sattvādivarga 49]
jyotsnā tu candrikā cāndrī kaumudī kāmavallabhā | [RājNigh, Sattvādivarga 50.1]
candrātapaścandrakāntā śītāmṛtataraṅgiṇī | [RājNigh, Sattvādivarga 50.2]
kāntistu suṣamā śobhā chaviśchāyā vibhā śubhā | [RājNigh, Sattvādivarga 51.1]
śrīr lakṣmīr dakpriyābhikhyā bhānaṃ bhātirumā ramā | [RājNigh, Sattvādivarga 51.2]
tamastamisraṃ timiraṃ dhvāntaṃ saṃtamasaṃ tamaḥ | [RājNigh, Sattvādivarga 52.1]
andhakāraśca bhūchāyaṃ taccāndhatamasaṃ ghanam | [RājNigh, Sattvādivarga 52.2]
ātapaḥ kaṭuko rūkṣaśchāyā madhuraśītalā | [RājNigh, Sattvādivarga 53.1]
tridoṣaśamanī jyotsnā sarvavyādhikaraṃ tamaḥ | [RājNigh, Sattvādivarga 53.2]
pakṣādiḥ prathamādyā ca pakṣatiḥ pratipac ca sā | [RājNigh, Sattvādivarga 54]
pakṣānto 'rkenduviśleṣaḥ parva pañcadaśī tathā | [RājNigh, Sattvādivarga 55.1]
dvitīyaṃ tu bhavetparva candrārkātyantasaṃgamaḥ | [RājNigh, Sattvādivarga 55.2]
pratipadamārabhyaitāḥ kramāt dvitīyādikāśca pañcadaśa | [RājNigh, Sattvādivarga 56.1]
pakṣe tithayo jñeyāḥ pakṣaśca sito'sito dvividhaḥ | [RājNigh, Sattvādivarga 56.2]
sitastvāpūryamāṇaḥ syāt śuklaśca viśadaḥ śudi | [RājNigh, Sattvādivarga 57]
asito malinaḥ kṛṣṇo bahulo vadi ca smṛtaḥ | [RājNigh, Sattvādivarga 58]
divasairyatra tatrāpi vasusāgarasammitaiḥ | [RājNigh, Sattvādivarga 59.1]
bhiṣakkriyopayogāya maṇḍalaṃ bhiṣajāṃ matam | [RājNigh, Sattvādivarga 59.2]
pūrṇimā paurṇamāsī ca jyautsnī cendumatī sitā | [RājNigh, Sattvādivarga 60.1]
sā pūrvānumatir jñeyā rākā syāduttarā ca sā | [RājNigh, Sattvādivarga 60.2]
darśastu syād amāvāsyāmāvasyārkendusaṃgamaḥ | [RājNigh, Sattvādivarga 61.1]
sā pūrvā tu sinīvālī dvitīyā tu kuhūrmatā | [RājNigh, Sattvādivarga 61.2]
māsārdhastu bhavetpakṣaḥ sa pañcadaśarātrakaḥ | [RājNigh, Sattvādivarga 62]
dvipakṣas tu bhavenmāsaścaitrādyā dvādaśāśca te | [RājNigh, Sattvādivarga 63]
caitrastu caitrikaścaitrī madhuḥ kālādikaśca saḥ | [RājNigh, Sattvādivarga 64]
vaiśākho mādhavo rādho jyaiṣṭhaḥ śukrastapastathā | [RājNigh, Sattvādivarga 65]
āṣāḍhaḥ śuciruktaḥ śrāvaṇikaḥ śrāvaṇo nabhāścāpi | [RājNigh, Sattvādivarga 66]
bhādro bhādrapado'pi prauṣṭhapadaḥ syānnabho nabhasyaśca | [RājNigh, Sattvādivarga 67]
iṣastvāśvayujaśca syādāśvinaḥ śāradaśca saḥ | [RājNigh, Sattvādivarga 68]
kārttiko bāhulo'pi syād ūrjaḥ kārttikikaś ca saḥ | [RājNigh, Sattvādivarga 69]
mārgaḥ sahā mārgaśīrṣa āgrahāyaṇiko'pi saḥ | [RājNigh, Sattvādivarga 70]
pauṣastu pauṣikas taiṣaḥ sahasyo haimano'pi ca | [RājNigh, Sattvādivarga 71]
māghastapāḥ tapasyastu phālguno vatsarāntakaḥ | [RājNigh, Sattvādivarga 72]
caitrādimāsau dvau dvau syur nāmnā ṣaḍṛtavaḥ kramāt | [RājNigh, Sattvādivarga 73]
bhavedvasanto madhumādhavābhyāṃ syātāṃ tathā śukraśucī nidāghaḥ | [RājNigh, Sattvādivarga 74.1]
nabhonabhasyau jaladāgamaḥ syād iṣorjakābhyāṃ śaradaṃ vadanti | [RājNigh, Sattvādivarga 74.2]
hemantakālastu sahaḥsahasyau tapastapasyau śiśiraḥ krameṇa | [RājNigh, Sattvādivarga 75.1]
māsadvikeneti vasantakādyā dhīmadbhir uktā ṛtavaḥ ṣaḍete | [RājNigh, Sattvādivarga 75.2]
ṛturājo vasantaḥ syāt surabhirmādhavo madhuḥ | [RājNigh, Sattvādivarga 76.1]
puṣpamāsaḥ pikānandaḥ kāntaḥ kāmarasaśca saḥ | [RājNigh, Sattvādivarga 76.2]
nidāghastūṣmako gharmo grīṣma ūṣmāgamastapaḥ | [RājNigh, Sattvādivarga 77.1]
tāpanaścoṣṇakālaḥ syāduṣṇaścoṣṇāgamaśca saḥ | [RājNigh, Sattvādivarga 77.2]
varṣāḥ prāvṛḍvarṣakālo gharmānto jaladāgamaḥ | [RājNigh, Sattvādivarga 78.1]
mayūrollāsakaḥ kāntaścātakāhlādano'pi saḥ | [RājNigh, Sattvādivarga 78.2]
śaradvarṣāvasāyaḥ syānmeghāntaḥ prāvṛḍatyayaḥ | [RājNigh, Sattvādivarga 79]
ūṣmāpahastu hemantaḥ śaradanto himāgamaḥ | [RājNigh, Sattvādivarga 80]
śiśiraḥ kampanaḥ śīto himakūṭaśca koṭanaḥ | [RājNigh, Sattvādivarga 81.1]
ityetannāmataḥ proktamṛtuṣaṭkaṃ yathākramam | [RājNigh, Sattvādivarga 81.2]
iha surabhinidāghameghakālāḥ śaraddhimaśiśirahāyanāḥ krameṇa | [RājNigh, Sattvādivarga 82.1]
pratidinamṛtavaḥ syur ūrdhvam arkodayasamayād daśakena nāḍikānām | [RājNigh, Sattvādivarga 82.2]
makarakrāntimārabhya bhānoḥ syād uttarāyaṇam | [RājNigh, Sattvādivarga 83]
karkaṭakramaṇād ūrdhvaṃ dakṣiṇāyanam ucyate | [RājNigh, Sattvādivarga 84]
yadā tulāyāṃ meṣe ca sūryasaṃkramaṇaṃ kramāt | [RājNigh, Sattvādivarga 85.1]
tadā viṣuvatī syātāṃ viṣuve api te smṛte | [RājNigh, Sattvādivarga 85.2]
kālajñaiḥ ṣaṣṭirākhyātā vatsarāḥ prabhavādayaḥ | [RājNigh, Sattvādivarga 86.1]
śaratsaṃvatsaro'bdaśca hāyano vatsaraḥ samāḥ | [RājNigh, Sattvādivarga 86.2]
vasante dakṣiṇo vāto bhavedvarṣāsu paścimaḥ | [RājNigh, Sattvādivarga 87.1]
uttaraḥ śārade kāle pūrvo haimantaśaiśire | [RājNigh, Sattvādivarga 87.2]
pūrvastu madhuro vātaḥ snigdhaḥ kaṭurasānvitaḥ | [RājNigh, Sattvādivarga 88.1]
gururvidāhaśamano vātadaḥ pittanāśanaḥ | [RājNigh, Sattvādivarga 88.2]
dakṣiṇaḥ ṣaḍraso vāyuścakṣuṣyo balavardhanaḥ | [RājNigh, Sattvādivarga 89.1]
raktapittapraśamanaḥ saukhyakāntibalapradaḥ | [RājNigh, Sattvādivarga 89.2]
paścimo mārutastīkṣṇaḥ kaphamedoviśoṣaṇaḥ | [RājNigh, Sattvādivarga 90.1]
sadyaḥ prāṇāpaho duṣṭaḥ śoṣakārī śarīriṇām | [RājNigh, Sattvādivarga 90.2]
uttaraḥ pavanaḥ snigdho mṛdur madhura eva ca | [RājNigh, Sattvādivarga 91.1]
sakaṣāyarasaḥ śīto doṣāṇāṃ ca prakopaṇaḥ | [RājNigh, Sattvādivarga 91.2]
kṛtvaikam avadhiṃ tasmād idaṃ pūrvaṃ ca paścimam | [RājNigh, Sattvādivarga 92.1]
iti deśau nidiśyete yayā sā digiti smṛtā | [RājNigh, Sattvādivarga 92.2]
digāśā ca haritkāṣṭhā kakupsā ca nideśinī | [RājNigh, Sattvādivarga 93.1]
sā ca deśavibhāgena daśadhā parikalpyate | [RājNigh, Sattvādivarga 93.2]
jyotīṃṣi tapanādīni jyotiścakrabhramīkramāt | [RājNigh, Sattvādivarga 94.1]
yato nityam udīyante sā pūrvākhyā digucyate | [RājNigh, Sattvādivarga 94.2]
pūrvā ca dakṣiṇā caiva paścimā cottarāpi ca | [RājNigh, Sattvādivarga 95.1]
prādakṣiṇyakrameṇaitāś catasraḥ syur mahādiśaḥ | [RājNigh, Sattvādivarga 95.2]
pūrvā prācī puro maghonyaindrī māghavatī ca sā | [RājNigh, Sattvādivarga 96.1]
śāmanī dakṣiṇāvācī yāmī vaivasvatī ca sā | [RājNigh, Sattvādivarga 96.2]
paścimā tu pratīcī syādvāruṇī pratyagityapi | [RājNigh, Sattvādivarga 97.1]
uttarā dik tu kauberī daivī sā syādudīcyapi | [RājNigh, Sattvādivarga 97.2]
diśordvayordvayormadhye yo bhāgaḥ koṇasaṃjñakaḥ | [RājNigh, Sattvādivarga 98.1]
vidiśastāścatasraśca proktā upadiśastathā | [RājNigh, Sattvādivarga 98.2]
āgneyī syāt prācyavācyos tu madhye nairṛtyākhyā syād avācīpratīcyoḥ | [RājNigh, Sattvādivarga 99.1]
vāyavyāpi syād udīcīpratīcyor aiśānī syādantarā prācyudīcyoḥ | [RājNigh, Sattvādivarga 99.2]
upariṣṭād dig ūrdhvaṃ syād adhastād adharā smṛtā | [RājNigh, Sattvādivarga 100.1]
antastvabhyantaraṃ proktam antaraṃ cāntarālakam | [RājNigh, Sattvādivarga 100.2]
spaṣṭastvaṣṭayavairdeśo mito jñeyo'ṅgulāhvayaḥ | [RājNigh, Sattvādivarga 101.1]
syāccaturviṃśakaistaistu hasto hastacatuṣṭayam | [RājNigh, Sattvādivarga 101.2]
daṇḍo daṇḍair dvisāhasraiḥ krośasteṣāṃ catuṣṭayam | [RājNigh, Sattvādivarga 102.1]
yojanaṃ syāditi hy eṣa deśasyokto mitikramaḥ | [RājNigh, Sattvādivarga 102.2]
iti prastāvato vaidyasyopayuktatayā mayā | [RājNigh, Sattvādivarga 103.1]
parimāṇaṃ tathonmānamiti dvitayam īryate | [RājNigh, Sattvādivarga 103.2]
dhānye sā niṣṭikā puṃso yattu muṣṭicatuṣṭayam | [RājNigh, Sattvādivarga 104.1]
taddvayenāṣṭikā jñeyā kuḍavastaddvayena tu | [RājNigh, Sattvādivarga 104.2]
prasthastu taccatuṣkeṇa taccatuṣkeṇa cāḍhakī | [RājNigh, Sattvādivarga 105.1]
tāś catasro bhaveddroṇaḥ khārī teṣāṃ tu viṃśatiḥ | [RājNigh, Sattvādivarga 105.2]
godhūmadvitayonmitistu kathitā guñjā tayā sārdhayā vallo vallacatuṣṭayena bhiṣajāṃ māṣo matas tac catuḥ | [RājNigh, Sattvādivarga 106.1]
niṣko niṣkayugaṃ tu sārdham uditaḥ karṣaḥ palaṃ tac catus tadvat tacchatakena cātha ca tulā bhārastulāviṃśatiḥ | [RājNigh, Sattvādivarga 106.2]
itthaṃ sattvarajastamastriguṇikānukrāntadoṣatrayaprakrāntocitakāladeśakalanābhikhyānasukhyāpitam | [RājNigh, Sattvādivarga 107.1]
vargaṃ svargasabhāsu bhāsvarabhiṣagvaryātivīryāmayadhvaṃsāścaryakarīṃ prayāti matimānenaṃ paṭhitvā prathām | [RājNigh, Sattvādivarga 107.2]
saṃgrāmotsaṃgariṅgatturagasurapaṭoddhūtadhātrīrajobhiḥ saṃrambhaṃ yāti sāndre tamasi kila śamaṃ yaddviṣāṃ yāti sattvam | [RājNigh, Sattvādivarga 108.1]
tasyaiṣo'pyekaviṃśaḥ śrayati khalu kṛtau nāmanirmāṇacūḍāratnāpīḍe praśāntiṃ naraharikṛtinaḥ ko 'pi sattvādivargaḥ | [RājNigh, Sattvādivarga 108.2]
{RājNigh, Miśrakādivarga}
yānyauṣadhāni militāni paraspareṇa saṃjñāntarair vyavahṛtāni ca yogakṛdbhiḥ | [RājNigh, Miśrakādivarga 1.1]
teṣāṃ svarūpakathanāya vimiśrakākhyaṃ vargaṃ mahāguṇamudāram udīrayāmaḥ | [RājNigh, Miśrakādivarga 1.2]
pippalī maricaṃ śuṇṭhī trayametadvimiśritam | [RājNigh, Miśrakādivarga 2.1]
trikaṭu tryūṣaṇaṃ tryūṣaṃ kaṭutrayakaṭutrikam | [RājNigh, Miśrakādivarga 2.2]
harītakī cāmalakaṃ vibhītakamiti trayam | [RājNigh, Miśrakādivarga 3.1]
triphalā triphalī caiva phalatrayaphalatrike | [RājNigh, Miśrakādivarga 3.2]
drākṣākāśmaryakharjūrīphalāni militāni tu | [RājNigh, Miśrakādivarga 4.1]
madhuratriphalā jñeyā madhurādiphalatrayam | [RājNigh, Miśrakādivarga 4.2]
jātīphalaṃ pūgaphalaṃ lavaṃgakalikāphalam | [RājNigh, Miśrakādivarga 5.1]
sugandhitriphalā proktā surabhitriphalā ca sā | [RājNigh, Miśrakādivarga 5.2]
candanaṃ kuṅkumaṃ vāri trayametad varārdhakam | [RājNigh, Miśrakādivarga 6.1]
tribhāgakuṅkumopetaṃ taduktaṃ cādyapuṣpakam | [RājNigh, Miśrakādivarga 6.2]
saindhavaṃ ca viḍaṃ caiva rucakaṃ ceti miśritam | [RājNigh, Miśrakādivarga 7.1]
lavaṇatrayam ākhyātaṃ tacca trilavaṇaṃ tathā | [RājNigh, Miśrakādivarga 7.2]
sarjikṣāraṃ yavakṣāraṃ ṭaṅkakṣārameva ca | [RājNigh, Miśrakādivarga 8.1]
kṣāratrayaṃ samākhyātaṃ trikṣāraṃ ca prakīrtitam | [RājNigh, Miśrakādivarga 8.2]
harītakī nāgaraṃ ca guḍaśceti trayaṃ samam | [RājNigh, Miśrakādivarga 9.1]
samatritayamityuktaṃ trisamaṃ ca samatrayam | [RājNigh, Miśrakādivarga 9.2]
sitāmākṣikasarpīṃṣi militāni yadā tadā | [RājNigh, Miśrakādivarga 10.1]
madhuratrayamākhyātaṃ trimadhu syānmadhutrayam | [RājNigh, Miśrakādivarga 10.2]
guḍotpannā himotpannā madhujāteti miśritam | [RājNigh, Miśrakādivarga 11.1]
triśarkarā ca trisitā sitātrayasitātrike | [RājNigh, Miśrakādivarga 11.2]
kālāñjanasamāyukte puṣpāñjanarasāñjane | [RājNigh, Miśrakādivarga 12.1]
añjanatritayaṃ prāhustryañjanaṃ cāñjanatrayam | [RājNigh, Miśrakādivarga 12.2]
vātaḥ pittaṃ kaphaśceti trayamekatra saṃyutam | [RājNigh, Miśrakādivarga 13.1]
doṣatrayaṃ tridoṣaṃ syāddoṣatritayamityapi | [RājNigh, Miśrakādivarga 13.2]
vātapittakaphā yatra samatāṃ yānti nityaśaḥ | [RājNigh, Miśrakādivarga 14.1]
tridoṣasamam ityetat samadoṣatrayaṃ tathā | [RājNigh, Miśrakādivarga 14.2]
bṛhatī cāgnidamanī duḥsparśā ceti tu trayam | [RājNigh, Miśrakādivarga 15.1]
kaṇṭakārītrayaṃ proktaṃ trikaṇṭaṃ kaṇṭakatrayam | [RājNigh, Miśrakādivarga 15.2]
nāgarātiviṣā mustā trayametattrikārṣikam | [RājNigh, Miśrakādivarga 16]
guḍūcyā militaṃ tacca cāturbhadrakamucyate | [RājNigh, Miśrakādivarga 17]
tvagelāpattrakais tulyais trisugandhi trijātakam | [RājNigh, Miśrakādivarga 18.1]
nāgakeśarasaṃyuktaṃ cāturjātakam ucyate | [RājNigh, Miśrakādivarga 18.2]
elātvakpattrakais tulyair maricena samanvitaiḥ | [RājNigh, Miśrakādivarga 19.1]
kaṭupūrvam idaṃ cānyaccāturjātakamucyate | [RājNigh, Miśrakādivarga 19.2]
śrīkhaṇḍāgurukarpūrakāśmīrais tu samāṃśakaiḥ | [RājNigh, Miśrakādivarga 20.1]
mṛgāṅkamukuṭārho 'yaṃ militair devakardarmaḥ | [RājNigh, Miśrakādivarga 20.2]
karpūrāgurukastūrīkakkolair yakṣadhūpakaḥ | [RājNigh, Miśrakādivarga 21.1]
ekīkṛtamidaṃ sarvaṃ yakṣakardama iṣyate | [RājNigh, Miśrakādivarga 21.2]
kuṅkumāgurukuraṅganābhikācandracandanasamāṃśasambhṛtam | [RājNigh, Miśrakādivarga 22.1]
tryakṣapūjanaparaikagocaraṃ yakṣakardamam imaṃ pracakṣate | [RājNigh, Miśrakādivarga 22.2]
karpūrakakkolalavaṃgapuṣpaguvākajātīphalapañcakena | [RājNigh, Miśrakādivarga 23.1]
samāṃśabhāgena ca yojitena manoharaṃ pañcasugandhikaṃ syāt | [RājNigh, Miśrakādivarga 23.2]
pippalīpippalīmūlacavyacitrakanāgaraiḥ | [RājNigh, Miśrakādivarga 24.1]
sarvairekatra militaiḥ pañcakolakamucyate | [RājNigh, Miśrakādivarga 24.2]
nyagrodhodumbarāśvatthaplakṣavetasavalkalaiḥ | [RājNigh, Miśrakādivarga 25.1]
sarvairekatra militaiḥ pañcavetasamucyate | [RājNigh, Miśrakādivarga 25.2]
śāliparṇī pṛśniparṇī bṛhatī kaṇṭakārikā | [RājNigh, Miśrakādivarga 26.1]
tathā gokṣurakaśceti laghvidaṃ pañcamūlakam | [RājNigh, Miśrakādivarga 26.2]
bilvo'gnimanthaḥ śyonākaḥ kāśmaryaḥ pāṭalā tathā | [RājNigh, Miśrakādivarga 27.1]
sarvaistu militairetaiḥ syānmahāpañcamūlakam | [RājNigh, Miśrakādivarga 27.2]
pañcamūlakayor etaddvayaṃ ca militaṃ yadā | [RājNigh, Miśrakādivarga 28.1]
tadā bhiṣagbhirākhyātaṃ guṇāḍhyaṃ daśamūlakam | [RājNigh, Miśrakādivarga 28.2]
balāpunarnavairaṇḍasūpyaparṇīdvayena ca | [RājNigh, Miśrakādivarga 29.1]
ekatra yojitenaitanmadhyamaṃ pañcamūlakam | [RājNigh, Miśrakādivarga 29.2]
guḍūcī gokṣuraścaiva mūṣalī muṇḍikā tathā | [RājNigh, Miśrakādivarga 30.1]
śatāvarīti pañcānāṃ yogaḥ pañcāmṛtābhidhaḥ | [RājNigh, Miśrakādivarga 30.2]
gavyamājyaṃ dadhi kṣīraṃ mākṣikaṃ śarkarānvitam | [RājNigh, Miśrakādivarga 31.1]
ekatra militaṃ jñeyaṃ divyaṃ pañcāmṛtaṃ param | [RājNigh, Miśrakādivarga 31.2]
gomūtraṃ gomayaṃ kṣīraṃ gavyamājyaṃ dadhīti ca | [RājNigh, Miśrakādivarga 32.1]
yuktametadyathāyogaṃ pañcagavyamudāhṛtam | [RājNigh, Miśrakādivarga 32.2]
nimbasya pattratvakpuṣpaphalamūlair vimiśritaiḥ | [RājNigh, Miśrakādivarga 33.1]
pañcanimbaṃ samākhyātaṃ tat tiktaṃ nimbapañcakam | [RājNigh, Miśrakādivarga 33.2]
koladāḍimavṛkṣāmlaṃ cullakī sāmlavetasā | [RājNigh, Miśrakādivarga 34.1]
phalaṃ pañcāmlamuddiṣṭamamlapañcaphalaṃ smṛtam | [RājNigh, Miśrakādivarga 34.2]
jambīranāraṅgasahāmlavetasaiḥ satintiḍīkaiś ca sabījapūrakaiḥ | [RājNigh, Miśrakādivarga 35.1]
samāṃśabhāgena tu melitairidaṃ dvitīyamuktaṃ ca phalāmlapañcakam | [RājNigh, Miśrakādivarga 35.2]
cāṅgerī likucāmlavetasayutaṃ jambīrakaṃ pūrakaṃ nāraṅgaṃ phalaṣāḍavastviti tu piṇḍāmlaṃ ca bījāmlakam | [RājNigh, Miśrakādivarga 36.1]
ambaṣṭhāsahitaṃ dvir etaduditaṃ pañcāmlakaṃ taddvayaṃ vijñeyaṃ karamardanimbukayutaṃ syādamlavargāhvayam | [RājNigh, Miśrakādivarga 36.2]
tailakandaḥ sudhākandaḥ kroḍakando rudantikā | [RājNigh, Miśrakādivarga 37.1]
sarpanetrayutāḥ pañca siddhauṣadhikasaṃjñakāḥ | [RājNigh, Miśrakādivarga 37.2]
śairīṣaṃ kusumaṃ mūlaṃ phalaṃ pattraṃ tvagityayam | [RājNigh, Miśrakādivarga 38.1]
kīṭāriḥ kathito yogaḥ pañcaśairīṣakābhidhaḥ | [RājNigh, Miśrakādivarga 38.2]
tvakpattrakusumaṃ mūlaṃ phalamekasya śākhinaḥ | [RājNigh, Miśrakādivarga 39.1]
ekatra militaṃ taccet pañcāṅgamiti saṃjñitam | [RājNigh, Miśrakādivarga 39.2]
vidārigandhā bṛhatī pṛśniparṇī nidigdhikā | [RājNigh, Miśrakādivarga 40.1]
śvadaṃṣṭrā ceti samprokto yogaḥ pañcagaṇābhidhaḥ | [RājNigh, Miśrakādivarga 40.2]
atyamlaparṇīkāṇḍīramālākandadviśūraṇaiḥ | [RājNigh, Miśrakādivarga 41.1]
prokto bhavati yogo'yaṃ pañcaśūraṇasaṃjñakaḥ | [RājNigh, Miśrakādivarga 41.2]
śṛṅgikaḥ kālakūṭaśca mustako vatsanābhakaḥ | [RājNigh, Miśrakādivarga 42.1]
saktukaśceti yogo'yaṃ mahāpañcaviṣābhidhaḥ | [RājNigh, Miśrakādivarga 42.2]
snuhyarkakaravīrāṇi lāṅgalī viṣamuṣṭikā | [RājNigh, Miśrakādivarga 43.1]
etānyupaviṣāṇyāhuḥ pañca pāṇḍityaśālinaḥ | [RājNigh, Miśrakādivarga 43.2]
gavām ajānāṃ meṣīṇāṃ mahiṣīṇāṃ ca miśritam | [RājNigh, Miśrakādivarga 44.1]
mūtreṇa gardabhīnāṃ yattanmūtraṃ mūtrapañcakam | [RājNigh, Miśrakādivarga 44.2]
suvarṇaṃ rajataṃ tāmraṃ trayametattrilohakam | [RājNigh, Miśrakādivarga 45]
vaṅganāgasamāyuktaṃ tatprāhuḥ pañcalohakam | [RājNigh, Miśrakādivarga 46]
suvarṇaṃ rajataṃ tāmraṃ trapu kṛṣṇāyasaṃ samam | [RājNigh, Miśrakādivarga 47.1]
grahāṅgamiti boddhavyaṃ dvitīyaṃ pañcalohakam | [RājNigh, Miśrakādivarga 47.2]
yavamuṣkakasarjānāṃ palāśatilayostathā | [RājNigh, Miśrakādivarga 48.1]
kṣāraistu pañcabhiḥ proktaḥ pañcakṣārābhidho gaṇaḥ | [RājNigh, Miśrakādivarga 48.2]
kācasaindhavasāmudraviḍasauvarcalaiḥ samaiḥ | [RājNigh, Miśrakādivarga 49]
syātpañcalavaṇaṃ tacca mṛtsnopetaṃ ṣaḍāhvayam | [RājNigh, Miśrakādivarga 50]
dhavāpāmārgakuṭajalāṅgalītilamuṣkajaiḥ | [RājNigh, Miśrakādivarga 51.1]
kṣārairetaistu militaiḥ kṣāraṣaṭkamudāhṛtam | [RājNigh, Miśrakādivarga 51.2]
rasāsṛṅmāṃsamedo'sthimajjāśukrasamāhvayaiḥ | [RājNigh, Miśrakādivarga 52.1]
śarīrasthairyadair etaiḥ saptadhātumayo gaṇaḥ | [RājNigh, Miśrakādivarga 52.2]
daradaḥ pāradaṃ sasyo vaikrāntaṃ kāntamabhrakam | [RājNigh, Miśrakādivarga 53.1]
mākṣikaṃ vimalaṃ ceti syur ete'ṣṭau mahārasāḥ | [RājNigh, Miśrakādivarga 53.2]
khecarāñjanakaṅguṣṭhagandhālagairikakṣitīḥ | [RājNigh, Miśrakādivarga 54.1]
śaileyāñjanasammiśrāḥ śaṃsantyuparasān budhāḥ | [RājNigh, Miśrakādivarga 54.2]
kampillagaurīcapalākapardasaśailasindūrakavahnijārān | [RājNigh, Miśrakādivarga 55.1]
pāṣāṇino vodaraśṛṅgayuktānityaṣṭa sāmānyarasāni cāhuḥ | [RājNigh, Miśrakādivarga 55.2]
pañcalohasamāyuktaiḥ kāntamuṇḍakatīkṣṇakaiḥ | [RājNigh, Miśrakādivarga 56.1]
kalpitaḥ kathito dhīrair aṣṭalohābhidho gaṇaḥ | [RājNigh, Miśrakādivarga 56.2]
śigrumūlakapalāśacukrikācitrakārdrakasanimbasambhavaiḥ | [RājNigh, Miśrakādivarga 57.1]
ikṣuśaikharikamocakodbhavaiḥ kṣārapūrvadaśakaṃ prakīrtitam | [RājNigh, Miśrakādivarga 57.2]
mūtrāṇi hastimahiṣoṣṭragavājakānāṃ meṣāśvarāsabhakamānuṣamānuṣīṇām | [RājNigh, Miśrakādivarga 58.1]
yatnena yatra militāni daśeti tāni śāstreṣu mūtradaśakāhvayabhāñji bhānti | [RājNigh, Miśrakādivarga 58.2]
jīvyā madhūkayutayā madhurāhvayo'yaṃ yogo mahāniha virājati jīvakādiḥ | [RājNigh, Miśrakādivarga 59.2]
jīvakarṣabhakau mede kākolyāvṛddhivṛddhike | [RājNigh, Miśrakādivarga 60.1]
ekatra militairetairaṣṭavargaḥ prakīrtitaḥ | [RājNigh, Miśrakādivarga 60.2]
kuṣṭhamāṃsīharidrābhir vacāśaileyacandanaiḥ | [RājNigh, Miśrakādivarga 61.1]
murākarcūramustābhiḥ sarvauṣadham udāhṛtam | [RājNigh, Miśrakādivarga 61.2]
ajājī maricaṃ śuṇṭhī granthi dhānyaṃ niśāhvayam | [RājNigh, Miśrakādivarga 62.1]
pippalī maricaṃ ceti veśavāragaṇo mataḥ | [RājNigh, Miśrakādivarga 62.2]
sarvauṣadhisamāyuktāḥ śuṣkāścāmalakatvacaḥ | [RājNigh, Miśrakādivarga 63.1]
yadā tadāyaṃ yogaḥ syāt sugandhāmalakābhidhaḥ | [RājNigh, Miśrakādivarga 63.2]
drākṣādāḍimakharjūrakadalīśarkarānvitam | [RājNigh, Miśrakādivarga 64.1]
lājācūrṇaṃ samadhvājyaṃ saṃtarpaṇam udāhṛtam | [RājNigh, Miśrakādivarga 64.2]
saktubhiḥ sarpiṣābhyaktaiḥ śītavāripariplutaiḥ | [RājNigh, Miśrakādivarga 65.1]
nātyaccho nātisāndraśca manthaḥ ityabhidhīyate | [RājNigh, Miśrakādivarga 65.2]
dāḍimaṃ kiṃśukaṃ lākṣā bandhūkaṃ ca niśāhvayam | [RājNigh, Miśrakādivarga 66.1]
kusumbhapuṣpaṃ mañjiṣṭhā ityetai raktavargakaḥ | [RājNigh, Miśrakādivarga 66.2]
khaṭinīśvetasaṃyuktāḥ śaṅkhaśuktivarāṭikāḥ | [RājNigh, Miśrakādivarga 67.1]
bhṛṣṭāśmaśarkarā ceti śuklavarga udāhṛtaḥ | [RājNigh, Miśrakādivarga 67.2]
bhārgīśaṭīpuṣkaravatsabījadurālabhāśṛṅgipaṭolatiktāḥ | [RājNigh, Miśrakādivarga 68.1]
kirātaviśvendrakaṇendrabījadhānyāni tiktaṃ suradārukaṃ ca | [RājNigh, Miśrakādivarga 68.2]
aṣṭādaśāṅgābhidha eṣa yogaḥ samāgame syāddaśamūlakena | [RājNigh, Miśrakādivarga 69.1]
dvidhā ca bhārgyādika eka eṣa jñeyo dvitīyastu kirātakādiḥ | [RājNigh, Miśrakādivarga 69.2]
dvātriṃśatpalasammitaṃ dadhi palānyaṣṭau ca khaṇḍaṃ palasyārdhaṃ cenmaricasya tena tulitaṃ yuktaṃ tvagelāhvayam | [RājNigh, Miśrakādivarga 70.1]
madhvājyaṃ ca yutaṃ tadardhamilitaṃ saṃśodhitair yojitā bhāṇḍe syāddhimavāsite śikhariṇī śrīkaṇṭhabhogyā guṇaiḥ | [RājNigh, Miśrakādivarga 70.2]
itthaṃ nānāmiśrayogābhidhānādenaṃ vargaṃ miśrakākhyaṃ viditvā | [RājNigh, Miśrakādivarga 71.1]
vaidyaḥ kuryād yogam atratyasaṃjñāprajñāsaṃjño bandhubhiryena dhīraḥ | [RājNigh, Miśrakādivarga 71.2]
śauryāsaṅgaratā ramā svayamumā śaśvacchivāsaṅginī sā vāṇī caturānanapraṇayinī śrīsammitā yaṃ śritā | [RājNigh, Miśrakādivarga 72.1]
tasyāgād abhidhānaśekharamaṇau vargo nṛsiṃheśitur dvāviṃśo 'vasitiṃ kṛtau kṛtadhiyāṃ yo miśrakākhyo mataḥ | [RājNigh, Miśrakādivarga 72.2]
{RājNigh, Ekārthādivarga, Ekārthavarga}
śrīśca lakṣmīphale jñeyā tv asano bījavṛkṣakaḥ | [RājNigh, Ekārthādivarga, Ekārthavarga 1.1]
śālūkaṃ padmakande syāt sadāpuṣpo ravidrume | [RājNigh, Ekārthādivarga, Ekārthavarga 1.2]
kuberako nandivṛkṣe gokaṇṭo gokṣure tathā | [RājNigh, Ekārthādivarga, Ekārthavarga 2.1]
dantaphalastu pippalyāṃ kaserur bhadramustake | [RājNigh, Ekārthādivarga, Ekārthavarga 2.2]
nāgarotthā kaccharuhā aṅkole dīrghakīlake | [RājNigh, Ekārthādivarga, Ekārthavarga 3.1]
vallakī sallakīvṛkṣe mātuluṅge tu pūrakaḥ | [RājNigh, Ekārthādivarga, Ekārthavarga 3.2]
brahmaghnī tu kumārī syādaṅkole gūḍhamallikā | [RājNigh, Ekārthādivarga, Ekārthavarga 4.1]
ativiṣā śvetavacopakuñcī sthūlajīrake | [RājNigh, Ekārthādivarga, Ekārthavarga 4.2]
kavacaḥ syātparpaṭake lavaṇaṃ tu payodhijam | [RājNigh, Ekārthādivarga, Ekārthavarga 5.1]
bṛhattvak saptaparṇe syātkāmbhojī vākucī tathā | [RājNigh, Ekārthādivarga, Ekārthavarga 5.2]
kīṭapādī haṃsapādyāṃ kunaṭī tu manaḥśilā | [RājNigh, Ekārthādivarga, Ekārthavarga 6.1]
vaikuṇṭham arjake prāhurbhūdhātryāṃ tu tamālinī | [RājNigh, Ekārthādivarga, Ekārthavarga 6.2]
śatakundaḥ śarīre syādagnikāṣṭhaṃ tathāgurau | [RājNigh, Ekārthādivarga, Ekārthavarga 7.1]
sūkṣmapattrī śatāvaryāṃ kṣīraparṇyarkasaṃjñake | [RājNigh, Ekārthādivarga, Ekārthavarga 7.2]
śauṇḍī tu pippalī jñeyā kastūryāṃ madanī tathā | [RājNigh, Ekārthādivarga, Ekārthavarga 8.1]
brahmaparṇī pṛśniparṇyāṃ citraparṇī ca sā smṛtā | [RājNigh, Ekārthādivarga, Ekārthavarga 8.2]
chattraparṇaḥ saptaparṇe pīluparṇī tu tuṇḍikā | [RājNigh, Ekārthādivarga, Ekārthavarga 9.1]
śākaśreṣṭhastu vṛntāke śaṅgaraḥ śamir ucyate | [RājNigh, Ekārthādivarga, Ekārthavarga 9.2]
goraṭaḥ syādviṭkhadire tuṇḍiś cāraṇyabimbikā | [RājNigh, Ekārthādivarga, Ekārthavarga 10.1]
viṣṇuguptaṃ tu cāṇakyamūle 'nantā yavāsake | [RājNigh, Ekārthādivarga, Ekārthavarga 10.2]
kapikacchur ātmaguptā vātapothastu kiṃśuke | [RājNigh, Ekārthādivarga, Ekārthavarga 11.1]
pītā tu rajanī jñeyā bodhivṛkṣastu pippalaḥ | [RājNigh, Ekārthādivarga, Ekārthavarga 11.2]
uśīre samagandhiḥ syāddhiṅgule cūrṇapāradaḥ | [RājNigh, Ekārthādivarga, Ekārthavarga 12.1]
hiṅgāv agūḍhagandhaḥ syādgodante visragandhike | [RājNigh, Ekārthādivarga, Ekārthavarga 12.2]
śamyāmīśāna ityāhurdivāndho ghūka ucyate | [RājNigh, Ekārthādivarga, Ekārthavarga 13.1]
payasyā kṣīrakākolyāṃ śatavedhyamlavetase | [RājNigh, Ekārthādivarga, Ekārthavarga 13.2]
rocanī nārikele ca bhūdhātryāṃ cāruhā smṛtā | [RājNigh, Ekārthādivarga, Ekārthavarga 14.1]
priyāṃ priyaṅguke prāhuḥ kharāhvā cājamodake | [RājNigh, Ekārthādivarga, Ekārthavarga 14.2]
tagaraṃ daṇḍahastī syādrasono laśune smṛtaḥ | [RājNigh, Ekārthādivarga, Ekārthavarga 15.1]
tapasvinī jaṭāmāṃsyāṃ meghapuṣye 'jaśṛṅgikā | [RājNigh, Ekārthādivarga, Ekārthavarga 15.2]
jñeyaṃ mātulapuṣpaṃ tu dhustūre corake ripuḥ | [RājNigh, Ekārthādivarga, Ekārthavarga 16.1]
śaṣpaṃ bālatṛṇaṃ proktaṃ śaileyaṃ cāśmapuṣpake | [RājNigh, Ekārthādivarga, Ekārthavarga 16.2]
śrīpuṣpaṃ tu lavaṃge syādbālapuṣpī tu yūthikā | [RājNigh, Ekārthādivarga, Ekārthavarga 17.1]
sthūlapuṣpaṃ tu jheṇḍūke citrake dāruṇaḥ smṛtaḥ | [RājNigh, Ekārthādivarga, Ekārthavarga 17.2]
atha syādviṣapuṣpaṃ tu puṣpaṃ śyāmadalānvitam | [RājNigh, Ekārthādivarga, Ekārthavarga 18.1]
balabhadraḥ kadambo'nyaḥ śākhoṭe bhūtavṛkṣakaḥ | [RājNigh, Ekārthādivarga, Ekārthavarga 18.2]
rāmā tamālapattre syādbhūrje carmadalo mataḥ | [RājNigh, Ekārthādivarga, Ekārthavarga 19.1]
ātmaśalyā śatāvaryāṃ pikyāṃ kalabhavallabhā | [RājNigh, Ekārthādivarga, Ekārthavarga 19.2]
viprapriyā palāśe ca jvarāristu guḍūcikā | [RājNigh, Ekārthādivarga, Ekārthavarga 20.1]
kaṇṭakāryāṃ tu śvetāyāṃ jñeyā tu kapaṭeśvarī | [RājNigh, Ekārthādivarga, Ekārthavarga 20.2]
pāṇḍuphalaṃ paṭole syācchāliparṇyāṃ sthirā matā | [RājNigh, Ekārthādivarga, Ekārthavarga 21.1]
gāyatrī khadire proktā syād ervārustu karkaṭī | [RājNigh, Ekārthādivarga, Ekārthavarga 21.2]
nīvāre 'raṇyaśāliḥ syātpārvatyāṃ gajapippalī | [RājNigh, Ekārthādivarga, Ekārthavarga 22.1]
spṛkkāyāṃ devaputrī syādaṅkole devadāru ca | [RājNigh, Ekārthādivarga, Ekārthavarga 22.2]
rīṭhāṃ prakīryake prāhur dantyāṃ keśaruhā smṛtā | [RājNigh, Ekārthādivarga, Ekārthavarga 23.1]
āmrastu sahakāre syāt jñeyastāle drumeśvaraḥ | [RājNigh, Ekārthādivarga, Ekārthavarga 23.2]
duṣputraścorake prokto māḍe caiva vitānakaḥ | [RājNigh, Ekārthādivarga, Ekārthavarga 24.1]
māciṣā maṇḍake proktā mārjārī mṛganābhijā | [RājNigh, Ekārthādivarga, Ekārthavarga 24.2]
tintiḍīke tu bījāmlaḥ kadalyāṃ tu sakṛtphalā | [RājNigh, Ekārthādivarga, Ekārthavarga 25.1]
jartilaś cāraṇyatile tārkṣyaśailaṃ rasāñjane | [RājNigh, Ekārthādivarga, Ekārthavarga 25.2]
vibhītake kalindaḥ syācchālirjñeyā tu pāṭalā | [RājNigh, Ekārthādivarga, Ekārthavarga 26.1]
raṅgamātā tu lākṣāyām agnijvālā tu dhātakī | [RājNigh, Ekārthādivarga, Ekārthavarga 26.2]
tiniśe syādbhasmagarbhā madhūlyāṃ madhukarkaṭī | [RājNigh, Ekārthādivarga, Ekārthavarga 27.1]
sitaguñjā kākapīlau candrāyāṃ tu guḍūcikā | [RājNigh, Ekārthādivarga, Ekārthavarga 27.2]
naṭaścāśokavṛkṣe syāddāḍime phalaṣāḍavaḥ | [RājNigh, Ekārthādivarga, Ekārthavarga 28.1]
niṣpāve tu palaṅkaḥ syātkalaśī pṛśniparṇikā | [RājNigh, Ekārthādivarga, Ekārthavarga 28.2]
rājānne dīrghaśūkaḥ syājjaraṇaḥ kṛṣṇajīrake | [RājNigh, Ekārthādivarga, Ekārthavarga 29.1]
piṅgā caiva haridrāyāṃ śvetaśūke yavaḥ smṛtaḥ | [RājNigh, Ekārthādivarga, Ekārthavarga 29.2]
śyāmāke tu tribījaḥ syādāḍhakyāṃ tuvarī smṛtā | [RājNigh, Ekārthādivarga, Ekārthavarga 30.1]
godhūme'tha mṛduḥ proktaḥ karalā tripuṭā tathā | [RājNigh, Ekārthādivarga, Ekārthavarga 30.2]
sūpaśreṣṭho harinmudge rājānne hrasvataṇḍulaḥ | [RājNigh, Ekārthādivarga, Ekārthavarga 31.1]
makuṣṭo vanamudge syānmakuṣṭhe ca kṛmīlakaḥ | [RājNigh, Ekārthādivarga, Ekārthavarga 31.2]
kṛṣṇaḥ kāśmīravṛkṣe syāt viṣatindur viṣadrume | [RājNigh, Ekārthādivarga, Ekārthavarga 32.1]
palāśe pattrakaḥ prokto nyagrodho rohiṇaḥ smṛtaḥ | [RājNigh, Ekārthādivarga, Ekārthavarga 32.2]
nārikele rasaphalastathā tāle tu śambaraḥ | [RājNigh, Ekārthādivarga, Ekārthavarga 33.1]
vikaṅkato mṛduphale kesare bakulaḥ smṛtaḥ | [RājNigh, Ekārthādivarga, Ekārthavarga 33.2]
śephālī sindhuvāre ca matsyākṣe hilamocikā | [RājNigh, Ekārthādivarga, Ekārthavarga 34.1]
vāstuke śvetacillī syāt vellikā syādupodakī | [RājNigh, Ekārthādivarga, Ekārthavarga 34.2]
ārāmavallikāyāṃ tu mūlapotī tu viśrutā | [RājNigh, Ekārthādivarga, Ekārthavarga 35.1]
makarandaḥ puṣparase jātyāṃ tu sumanā smṛtā | [RājNigh, Ekārthādivarga, Ekārthavarga 35.2]
āmrātake pītanakaḥ kṣaudre puṣpāsavaḥ smṛtaḥ | [RājNigh, Ekārthādivarga, Ekārthavarga 36.1]
mṛduḥ kanyā tu samproktā jīvā syājjīvake tathā | [RājNigh, Ekārthādivarga, Ekārthavarga 36.2]
chinnāyāṃ tu guḍūcī syānnārāyaṇyāṃ śatāvarī | [RājNigh, Ekārthādivarga, Ekārthavarga 37.1]
sarje tu bastakarṇī ca śalāṭur bilvake tathā | [RājNigh, Ekārthādivarga, Ekārthavarga 37.2]
sarjāntare cāśvakarṇo gokarṇī samadhau rase | [RājNigh, Ekārthādivarga, Ekārthavarga 38.1]
kṛṣṇaṃ nīlāñjane prāhurākhukarṇī tu śambarī | [RājNigh, Ekārthādivarga, Ekārthavarga 38.2]
durgā tu śyāmayakṣī syādbhūto mustātha durgrahaḥ | [RājNigh, Ekārthādivarga, Ekārthavarga 39.1]
apāmārgo 'tha raktā tu mañjiṣṭhāyāṃ śaṭastathā | [RājNigh, Ekārthādivarga, Ekārthavarga 39.2]
dhustūre brahmajā brāhmī gandharvaḥ kokile smṛtaḥ | [RājNigh, Ekārthādivarga, Ekārthavarga 40.1]
saraṭī tu durārohā bāhulyāṃ tarvaṭaḥ smṛtaḥ | [RājNigh, Ekārthādivarga, Ekārthavarga 40.2]
sarṣapaṃ tu durādharṣo hrīveraṃ bālake tathā | [RājNigh, Ekārthādivarga, Ekārthavarga 41.1]
haimavatī cālparasā bhiṣaṅmātāṭarūṣake | [RājNigh, Ekārthādivarga, Ekārthavarga 41.2]
brahmaputrī tu bhārgī syāddhastiparṇī tu karkaṭī | [RājNigh, Ekārthādivarga, Ekārthavarga 42.1]
tulasī bahumañjaryāṃ kaṭabhyāṃ gardabhī smṛtā | [RājNigh, Ekārthādivarga, Ekārthavarga 42.2]
kacchughno havuṣāyāṃ ca śālmalī ca yamadrume | [RājNigh, Ekārthādivarga, Ekārthavarga 43.1]
sūkṣmailā caiva koraṅgyāṃ gandhāḍhyāṃ dhūmrapattrikā | [RājNigh, Ekārthādivarga, Ekārthavarga 43.2]
śailajā gajapippalyāṃ kṣīriṇī tu kuṭumbinī | [RājNigh, Ekārthādivarga, Ekārthavarga 44.1]
devabalāyāṃ trāyantī kaṭī ca khadire smṛtā | [RājNigh, Ekārthādivarga, Ekārthavarga 44.2]
indīvarā karambhāyāṃ kande cendīvaraṃ smṛtam | [RājNigh, Ekārthādivarga, Ekārthavarga 45.1]
puṣpāntare rājakanyā pārthive tagaraṃ tathā | [RājNigh, Ekārthādivarga, Ekārthavarga 45.2]
sāgare ratnagarbhaśca ratnagarbhā tu medinī | [RājNigh, Ekārthādivarga, Ekārthavarga 46.1]
suvarṇe kāñcanaṃ jñeyaṃ hemadugdhā tu kāñcanī | [RājNigh, Ekārthādivarga, Ekārthavarga 46.2]
prasāriṇyāṃ rājabalā karpūre himavālukaḥ | [RājNigh, Ekārthādivarga, Ekārthavarga 47.1]
himaṃ karpūrake prāhur gośīrṣaṃ candanaṃ smṛtam | [RājNigh, Ekārthādivarga, Ekārthavarga 47.2]
brahmadāruḥ smṛtaḥ phañjyāṃ paṇyandhā paṇadhā smṛtā | [RājNigh, Ekārthādivarga, Ekārthavarga 48.1]
vatsādanī guḍūcyāṃ ca somavallyantravallikā | [RājNigh, Ekārthādivarga, Ekārthavarga 48.2]
nadyāmre ca samaṣṭhilo'tha rajanī syāt kālameṣyāṃ budhair dugdhārhas tilake palāṇḍuriti ca syāddīpane coktataḥ | [RājNigh, Ekārthādivarga, Ekārthavarga 49.1]
mocā hastiviṣāṇake ca kathitā bhārgyāṃ tu padmā smṛtā nimbe śīrṇadalastathātra kathitaḥ syāddhānyarājo yave | [RājNigh, Ekārthādivarga, Ekārthavarga 49.2]
{RājNigh, Ekārthādivarga, Dvyarthāḥ}
saurāṣṭryāṃ rucide caiva saṃdhānaṃ ca pracakṣate | [RājNigh, Ekārthādivarga, Dvyarthāḥ 1.1]
palāśike śaṭī lākṣā kitavaś corake śaṭhe | [RājNigh, Ekārthādivarga, Dvyarthāḥ 1.2]
balākā barhiṇaścaiva meghānandaḥ prakīrtitaḥ | [RājNigh, Ekārthādivarga, Dvyarthāḥ 2.1]
ākāśe'bhrake gaganaṃ jalūkā matkuṇāsrapoḥ | [RājNigh, Ekārthādivarga, Dvyarthāḥ 2.2]
nāsānakṣatrayor nāḍī kolāyāṃ śuṇḍike kaṇā | [RājNigh, Ekārthādivarga, Dvyarthāḥ 3.1]
jvaraghnaś chinnavāstūke lalanā cārasarjayoḥ | [RājNigh, Ekārthādivarga, Dvyarthāḥ 3.2]
mañjiṣṭhāyāṃ guḍūcyāṃ tu kumārī nāgapūrvikā | [RājNigh, Ekārthādivarga, Dvyarthāḥ 4.1]
mudgare saptaparṇe syāt saptacchadam udāhṛtam | [RājNigh, Ekārthādivarga, Dvyarthāḥ 4.2]
kṛtrimakaṃ viḍe kāce pākyaṃ ca yavaje viḍe | [RājNigh, Ekārthādivarga, Dvyarthāḥ 5.1]
sarpāntare paṭole ca kulakaḥ samudāhṛtaḥ | [RājNigh, Ekārthādivarga, Dvyarthāḥ 5.2]
jantukāyāṃ tu vāstuke vijñeyā cakravartinī | [RājNigh, Ekārthādivarga, Dvyarthāḥ 6.1]
madhurā jīvake proktā medāyāṃ ca tathā smṛtā | [RājNigh, Ekārthādivarga, Dvyarthāḥ 6.2]
karkandhūśceti samprokto badare pūtimārute | [RājNigh, Ekārthādivarga, Dvyarthāḥ 7.1]
vāsantī kokilāyāṃ tu dantyāpuṣpaṃ pracakṣate | [RājNigh, Ekārthādivarga, Dvyarthāḥ 7.2]
candrābje cotpalaṃ kuṣṭhe kṛkaraścavyavātayoḥ | [RājNigh, Ekārthādivarga, Dvyarthāḥ 8.1]
capalā madyamāgadhyor dharaṇyāṃ khadire kṣamā | [RājNigh, Ekārthādivarga, Dvyarthāḥ 8.2]
sindhupuṣpaṃ kadambe ca bakule cātha lomaśā | [RājNigh, Ekārthādivarga, Dvyarthāḥ 9.1]
kākolyāṃ ca vacāyāṃ ca sūkṣmailā cendravāruṇī | [RājNigh, Ekārthādivarga, Dvyarthāḥ 9.2]
aindryāṃ godāvarī caiva gautamyāṃ rocanā tathā | [RājNigh, Ekārthādivarga, Dvyarthāḥ 10.1]
kusumbhe'raṇyaje caiva kausumbhaṃ kusumāñjane | [RājNigh, Ekārthādivarga, Dvyarthāḥ 10.2]
śaṭī gandhaniśāyāṃ ca corake cātha karkaṭī | [RājNigh, Ekārthādivarga, Dvyarthāḥ 11.1]
devadālyāṃ trapusyāṃ ca śatāhvāyāṃ śatāvarī | [RājNigh, Ekārthādivarga, Dvyarthāḥ 11.2]
miśistu tutthanīlinyāṃ sūkṣmailāyāṃ tathā smṛtā | [RājNigh, Ekārthādivarga, Dvyarthāḥ 12.1]
vitunnakaṃ tu bhūdhātryāṃ khyātā kustumbarī tathā | [RājNigh, Ekārthādivarga, Dvyarthāḥ 12.2]
barhir darbhe mayūre ca plakṣamarkaṭayoḥ plavaḥ | [RājNigh, Ekārthādivarga, Dvyarthāḥ 13.1]
ākhuparṇī sutaśreṇyāṃ pratyakśreṇyāṃ tathā smṛtā | [RājNigh, Ekārthādivarga, Dvyarthāḥ 13.2]
vastre tamālapattre ca aṃśukaḥ samudāhṛtaḥ | [RājNigh, Ekārthādivarga, Dvyarthāḥ 14.1]
darbhe ca kuśike vajraṃ kaṅgudhānye priyaṅguke | [RājNigh, Ekārthādivarga, Dvyarthāḥ 14.2]
kaṅguraṅgāravallī tu phañjī hastikarañjayoḥ | [RājNigh, Ekārthādivarga, Dvyarthāḥ 15.1]
vakrapuṣpamagastye ca palāśe ca śvapucchakam | [RājNigh, Ekārthādivarga, Dvyarthāḥ 15.2]
māṣaparṇyāṃ śunaḥ pucche cillī syācchākalodhrayoḥ | [RājNigh, Ekārthādivarga, Dvyarthāḥ 16.1]
athavā cendravāruṇyāṃ śakrāhvendrayavaṃ tathā | [RājNigh, Ekārthādivarga, Dvyarthāḥ 16.2]
kākabhāṇḍī kākatuṇḍyāṃ khyātā hastikarañjake | [RājNigh, Ekārthādivarga, Dvyarthāḥ 17.1]
dīrghāṅkuśyāṃ palāśe ca yājñiko'tha vidārikā | [RājNigh, Ekārthādivarga, Dvyarthāḥ 17.2]
kāśmaryāṃ ca śṛgālyāṃ ca ṭeṇṭī ca mṛgadhūrtake | [RājNigh, Ekārthādivarga, Dvyarthāḥ 18.1]
bhallūko'tha rudantyāṃ ca gokṣure caṇapattrakaḥ | [RājNigh, Ekārthādivarga, Dvyarthāḥ 18.2]
kaṭukāgajapippalyoḥ khyātā ca śakulādanī | [RājNigh, Ekārthādivarga, Dvyarthāḥ 18.3]
manthānake samākhyāto rājavṛkṣastṛṇādhipe | [RājNigh, Ekārthādivarga, Dvyarthāḥ 19.1]
madane kuṭile caiva tagaraṃ cātha raktikā | [RājNigh, Ekārthādivarga, Dvyarthāḥ 19.2]
guñjāyāṃ rājikāyāṃ ca piśunaṃ cāpi kuṅkume | [RājNigh, Ekārthādivarga, Dvyarthāḥ 20.1]
tagare'tha yavāhvāyāṃ yavakṣāraṃ yavāsikā | [RājNigh, Ekārthādivarga, Dvyarthāḥ 20.2]
aṅkuraudanayoḥ kūro dantīmadhukapuṣpayoḥ | [RājNigh, Ekārthādivarga, Dvyarthāḥ 21.1]
madhupuṣpaṃ ca śophaghnī śāliparṇīpunarnave | [RājNigh, Ekārthādivarga, Dvyarthāḥ 21.2]
bālapattro yavāse ca khadire cātha bālake | [RājNigh, Ekārthādivarga, Dvyarthāḥ 21.3]
udīcyamuttare deśe kapiḥ kīśaturuṣkayoḥ | [RājNigh, Ekārthādivarga, Dvyarthāḥ 22.1]
lāṅgalīdarbhayoḥ sīrī pragrahe jalavetase | [RājNigh, Ekārthādivarga, Dvyarthāḥ 22.2]
vyādhighāto lavaṃgaṃ ca śrīgandhe divyacandane | [RājNigh, Ekārthādivarga, Dvyarthāḥ 22.3]
svādukaṇṭakam ācakhyur gokṣure ca vikaṅkate | [RājNigh, Ekārthādivarga, Dvyarthāḥ 23.1]
vaṃśabīje yavaphalo vatsake dhānyamārkave | [RājNigh, Ekārthādivarga, Dvyarthāḥ 23.2]
devapriyaḥ agastyaḥ syād vacā śvetādipiccharī | [RājNigh, Ekārthādivarga, Dvyarthāḥ 24.1]
golomyāṃ gṛñjanaṃ proktaṃ laśune vṛttamūlake | [RājNigh, Ekārthādivarga, Dvyarthāḥ 24.2]
kuṅkume rāmaṭhe bāhlir balāyāmodanī bhavet | [RājNigh, Ekārthādivarga, Dvyarthāḥ 25.1]
mahāsamaṅgā caiśvaryāṃ jaṭāmāṃsyāṃ jaṭā smṛtā | [RājNigh, Ekārthādivarga, Dvyarthāḥ 25.2]
kastūrī mṛganābhau ca dhustūre parikīrtitā | [RājNigh, Ekārthādivarga, Dvyarthāḥ 26.1]
haṃsapādyāṃ musalyāṃ ca khyātā godhāpadī budhaiḥ | [RājNigh, Ekārthādivarga, Dvyarthāḥ 26.2]
tapasvī hiṅgupattryāṃ ca prakīrye raupyamuktayoḥ | [RājNigh, Ekārthādivarga, Dvyarthāḥ 27.1]
tāraṃ syānmāṣaparṇyāṃ tu liṅgyāṃ cāhuḥ svayambhuvam | [RājNigh, Ekārthādivarga, Dvyarthāḥ 27.2]
sahasravedhī kastūryāṃ rāmaṭhe'thābjakesare | [RājNigh, Ekārthādivarga, Dvyarthāḥ 28.1]
puṃnāge tuṅgam ācakhyus trivṛddhānyaviśeṣayoḥ | [RājNigh, Ekārthādivarga, Dvyarthāḥ 28.2]
masūro'pyatha viśvāyāṃ śuṇṭhī prativiṣā tathā | [RājNigh, Ekārthādivarga, Dvyarthāḥ 29.1]
śrīgandhaṃ gandhapāṣāṇe gandhasāre 'tha picchile | [RājNigh, Ekārthādivarga, Dvyarthāḥ 29.2]
śālmalīśiṃśape vāsābṛhatyau hiṃsrikābhidhe | [RājNigh, Ekārthādivarga, Dvyarthāḥ 30.1]
markaṭastvajamodāyāṃ vanaukasi ca viśrutaḥ | [RājNigh, Ekārthādivarga, Dvyarthāḥ 30.2]
syāllāṅgalī guḍūcyāṃ tu viśalyāmatha tejinī | [RājNigh, Ekārthādivarga, Dvyarthāḥ 31.1]
tejovatyāṃ tu mūrvāyāṃ cāṅgerīloṇaśākayoḥ | [RājNigh, Ekārthādivarga, Dvyarthāḥ 31.2]
loṇikā cāpi piṇyākaṃ tilakiṭṭaturuṣkayoḥ | [RājNigh, Ekārthādivarga, Dvyarthāḥ 32.1]
bṛhatyāṃ caiva vṛntāke vārttākī ca sadāphalam | [RājNigh, Ekārthādivarga, Dvyarthāḥ 32.2]
udumbare bilvavṛkṣe lajjākhadiravṛkṣayoḥ | [RājNigh, Ekārthādivarga, Dvyarthāḥ 33.1]
khadire cātha sāmudraṃ lavaṇe cābdhiphenake | [RājNigh, Ekārthādivarga, Dvyarthāḥ 33.2]
granthilo gokṣure bilve kaṭukā mīnapittayoḥ | [RājNigh, Ekārthādivarga, Dvyarthāḥ 34.1]
matsyapittātha rajanī haridrānīlikākhyayoḥ | [RājNigh, Ekārthādivarga, Dvyarthāḥ 34.2]
miśreyake muralyāṃ ca vātapattro 'tha mustake | [RājNigh, Ekārthādivarga, Dvyarthāḥ 35.1]
abdo'bhrake śvetapadme puṣkaraṃ puṣkare matam | [RājNigh, Ekārthādivarga, Dvyarthāḥ 35.2]
tuṇḍikeryāṃ ca kārpāse tuṇḍikā ca praśasyate | [RājNigh, Ekārthādivarga, Dvyarthāḥ 36.1]
dhustūre ca viḍe dhūrtaḥ śrīveṣṭe sūcipattrake | [RājNigh, Ekārthādivarga, Dvyarthāḥ 36.2]
vṛkṣadhūpo himāṃśau syātkarpūre ca prakīrtitaḥ | [RājNigh, Ekārthādivarga, Dvyarthāḥ 37.1]
jātīphalaṃ tu śailūṣe śrīphale ca sitāvarī | [RājNigh, Ekārthādivarga, Dvyarthāḥ 37.2]
sūcipattre tu vākucyāṃ śarkarāgaṇḍadūrvayoḥ | [RājNigh, Ekārthādivarga, Dvyarthāḥ 38.1]
matsyaṇḍikā tu drākṣāyāṃ carābde tāpasapriyā | [RājNigh, Ekārthādivarga, Dvyarthāḥ 38.2]
phañjī tu vokaḍī caiva ajāntryāṃ tu pracakṣate | [RājNigh, Ekārthādivarga, Dvyarthāḥ 39.1]
arkāvarte ravau sūryaḥ peyaṃ kṣīre jale smṛtam | [RājNigh, Ekārthādivarga, Dvyarthāḥ 39.2]
karpūre cukrake candraḥ kṣaudre tāpye ca mākṣikam | [RājNigh, Ekārthādivarga, Dvyarthāḥ 40.1]
mañjiṣṭhā tagare bhaṇḍī tūccaṭā guñjamustayoḥ | [RājNigh, Ekārthādivarga, Dvyarthāḥ 40.2]
suvarcalaṃ mātuliṅge rucake ca suvarcalā | [RājNigh, Ekārthādivarga, Dvyarthāḥ 41.1]
arkāvarte tu maṇḍūkyāṃ hrīverapicumardayoḥ | [RājNigh, Ekārthādivarga, Dvyarthāḥ 41.2]
nimbo'tha saptalāyāṃ tu saptalā navamallikā | [RājNigh, Ekārthādivarga, Dvyarthāḥ 42.1]
lāṅgalyāṃ gajapippalyāṃ khyātā vahniśikhā tathā | [RājNigh, Ekārthādivarga, Dvyarthāḥ 42.2]
jyotiṣmatyāṃ kākajaṅghā pārāvatapadī tathā | [RājNigh, Ekārthādivarga, Dvyarthāḥ 43.1]
durālabhā yavāse ca yāse ca kṣurako mataḥ | [RājNigh, Ekārthādivarga, Dvyarthāḥ 43.2]
gokṣure kokilākṣe ca kṣure gokaṇṭake kṣuraḥ | [RājNigh, Ekārthādivarga, Dvyarthāḥ 44.1]
puṣkaraṃ ca palāśe ca kṣīraśreṣṭhaḥ prakīrtitaḥ | [RājNigh, Ekārthādivarga, Dvyarthāḥ 44.2]
somo dhānyābhrake some priyā madye'ṅganāntare | [RājNigh, Ekārthādivarga, Dvyarthāḥ 45.1]
munidrur ghaṇṭuke 'gastye 'thāmṛṇālamuśīrake | [RājNigh, Ekārthādivarga, Dvyarthāḥ 45.2]
lāmajjake brahmavṛkṣo raktāgastye palāśake | [RājNigh, Ekārthādivarga, Dvyarthāḥ 46.1]
vaṭe plakṣe ca śṛṅgī syāt kāntāro vanavaṃśayoḥ | [RājNigh, Ekārthādivarga, Dvyarthāḥ 46.2]
bhūtṛṇe dhānyake chattraṃ mūlake śigrumūlake | [RājNigh, Ekārthādivarga, Dvyarthāḥ 47.1]
mūlakaṃ ca yamānī tu dīpikābastamodayoḥ | [RājNigh, Ekārthādivarga, Dvyarthāḥ 47.2]
elavālukakarkaṭyor vālukaṃ kṣīrabhūruham | [RājNigh, Ekārthādivarga, Dvyarthāḥ 48.1]
tāmraṃ codumbare cātha bhūrjendrā śravaṇī tathā | [RājNigh, Ekārthādivarga, Dvyarthāḥ 48.2]
rītyāṃ puṣpāñjane rītiḥ sacivo mantridhūrtayoḥ | [RājNigh, Ekārthādivarga, Dvyarthāḥ 49.1]
cāṇakā mūlake miśre śālayo'thārkasārive | [RājNigh, Ekārthādivarga, Dvyarthāḥ 49.2]
āsphotāyāṃ tu parjanyo vṛṣṭidāruharidrayoḥ | [RājNigh, Ekārthādivarga, Dvyarthāḥ 50.1]
lakucaṃ cukravāstūke likuce'tha guṇā matā | [RājNigh, Ekārthādivarga, Dvyarthāḥ 50.2]
dūrvāyāṃ māṃsarohiṇyāṃ sātalā māṃsarohiṇī | [RājNigh, Ekārthādivarga, Dvyarthāḥ 51.1]
ubhe carmakaṣāyāṃ tu nīvāre piṇḍakarbure | [RājNigh, Ekārthādivarga, Dvyarthāḥ 51.2]
munipriyo varāyāṃ tu guḍūcī tu viḍaṅgake | [RājNigh, Ekārthādivarga, Dvyarthāḥ 52.1]
rasaṃ tu pārade bole rasaḥ pāradacarmaṇoḥ | [RājNigh, Ekārthādivarga, Dvyarthāḥ 52.2]
bhallūkaḥ śunake ṛkṣe padminyāṃ nalinī tv ibhī | [RājNigh, Ekārthādivarga, Dvyarthāḥ 53.1]
kiṃśuke pravarau khyātau ārūke parikīrtitāḥ | [RājNigh, Ekārthādivarga, Dvyarthāḥ 53.2]
citrake methikābīje jyotiṣkaścātha vārṣike | [RājNigh, Ekārthādivarga, Dvyarthāḥ 54.1]
trāyamāṇānyapuṣṭyāṃ ca methikācitramūlayoḥ | [RājNigh, Ekārthādivarga, Dvyarthāḥ 54.2]
vallarī cātha kalabho dhustūre ca gajārbhake | [RājNigh, Ekārthādivarga, Dvyarthāḥ 55.1]
truṭinīlikayor elā śikhaṇḍī ca mayūrake | [RājNigh, Ekārthādivarga, Dvyarthāḥ 55.2]
suvarṇayūthikāyāṃ ca kārave rucake tathā | [RājNigh, Ekārthādivarga, Dvyarthāḥ 56.1]
tatproktaṃ kṛṣṇalavaṇaṃ dāḍime ca kapitthake | [RājNigh, Ekārthādivarga, Dvyarthāḥ 56.2]
smṛtaṃ kucaphalaṃ śākaśreṣṭhaḥ kuṣmāṇḍake tathā | [RājNigh, Ekārthādivarga, Dvyarthāḥ 57.1]
kaliṅge ca smṛtaścātha khago vāyau ca pakṣiṇi | [RājNigh, Ekārthādivarga, Dvyarthāḥ 57.2]
dhanurvakṣo dhanvanāge sa syādbhallāta ityapi | [RājNigh, Ekārthādivarga, Dvyarthāḥ 58.1]
gheṭuke khaḍgaśimbyāṃ ca pṛthuśimbyatha cetanā | [RājNigh, Ekārthādivarga, Dvyarthāḥ 58.2]
pathyāruṣkastu nicule aśoke vañjulaḥ smṛtaḥ | [RājNigh, Ekārthādivarga, Dvyarthāḥ 59.1]
kapikacchvāṃ tv apāmārge markaṭī cānyapakṣiṇī | [RājNigh, Ekārthādivarga, Dvyarthāḥ 59.2]
bhāradvājo bhavedvanyakārpāse cātha guggulau | [RājNigh, Ekārthādivarga, Dvyarthāḥ 60.1]
dahanāgurau puraṃ ca proktātha jatupattrikā | [RājNigh, Ekārthādivarga, Dvyarthāḥ 60.2]
kṣudrāśmabhede cāṅgeryām atasī śāliparṇikā | [RājNigh, Ekārthādivarga, Dvyarthāḥ 61.1]
ekamūlā tu kumbhī syātpāṭalīdroṇapuṣpayoḥ | [RājNigh, Ekārthādivarga, Dvyarthāḥ 61.2]
vārāhī ca harikrāntā viṣṇukrāntābhidhā matā | [RājNigh, Ekārthādivarga, Dvyarthāḥ 62.1]
sāraṅgaścātake raṅkau śaṅkho vāribhave nakhe | [RājNigh, Ekārthādivarga, Dvyarthāḥ 62.2]
māṃsalaṃ tu phale proktaṃ vṛntāke tu kaliṅgake | [RājNigh, Ekārthādivarga, Dvyarthāḥ 63.1]
niṣpattrikāyāṃ vaṃśāgre karīraṃ saṃprakīrtitam | [RājNigh, Ekārthādivarga, Dvyarthāḥ 63.2]
māṣaparṇyāṃ tu guñjāyāṃ kāmbhojī cātha pūtanā | [RājNigh, Ekārthādivarga, Dvyarthāḥ 64.1]
gandhamāṃsyāṃ harītakyāṃ citrāṅgaṃ mlecchatālayoḥ | [RājNigh, Ekārthādivarga, Dvyarthāḥ 64.2]
aṅkolake tu madanaṃ khyātaṃ gandhotkaṭe budhaiḥ | [RājNigh, Ekārthādivarga, Dvyarthāḥ 65.1]
tiniśe śiṃśapāyāṃ tu bhasmagarbhaḥ prakīrtitaḥ | [RājNigh, Ekārthādivarga, Dvyarthāḥ 65.2]
vāte marudgade caiva khyāto vaidyaiḥ samīraṇaḥ | [RājNigh, Ekārthādivarga, Dvyarthāḥ 66.1]
{RājNigh, Ekārthādivarga, Tryarthāḥ}
jaraṇaḥ kāsamarde tu rāmaṭhe kṛṣṇajīrake | [RājNigh, Ekārthādivarga, Tryarthāḥ 52.1]
sa śamaṃ jāyate tīkṣṇaṃ tagare ca praśasyate | [RājNigh, Ekārthādivarga, Tryarthāḥ 52.2]
durālabhāyāṃ kapikacchuke syāt tathā śikharyāṃ durabhigrahā ca | [RājNigh, Ekārthādivarga, Tryarthāḥ 53.1]
mahāsamaṅgā bahuputrikā ca sā sārivā syāt phaṇijihvikāyām | [RājNigh, Ekārthādivarga, Tryarthāḥ 53.2]
{RājNigh, Ekārthādivarga, Caturarthāḥ}
amlikāyāṃ tu cāṅgeryāṃ mocikā cāmraciñcake | [RājNigh, Ekārthādivarga, Caturarthāḥ 1.1]
vayaḥsthāyāṃ ca kākolyau dārvī ca somavallarī | [RājNigh, Ekārthādivarga, Caturarthāḥ 1.2]
jantukāyāṃ putradātryāṃ ṣaṭpadyāṃ bhramarī tvacau | [RājNigh, Ekārthādivarga, Caturarthāḥ 2.1]
bhramarī cārako vaidyaśāstram āyuṣmate smṛtaḥ | [RājNigh, Ekārthādivarga, Caturarthāḥ 2.2]
abhayā cirbhiṭā vandhyā karkoṭī ca mṛgādanī | [RājNigh, Ekārthādivarga, Caturarthāḥ 3.1]
pathyāyāṃ sampravakṣyante catasraśca bhiṣagvaraiḥ | [RājNigh, Ekārthādivarga, Caturarthāḥ 3.2]
kuṣṭhe kunduruke nimbe rājake rājabhadrakaḥ | [RājNigh, Ekārthādivarga, Caturarthāḥ 4.1]
kaṭake kācake lohe tilake gandhabhedakaḥ | [RājNigh, Ekārthādivarga, Caturarthāḥ 4.2]
mīnākhyāyāṃ mahārāṣṭryāṃ kākamācyāṃ tataḥ param | [RājNigh, Ekārthādivarga, Caturarthāḥ 5.1]
brahmamaṇḍūkikāyāṃ tu matsyākṣī ca pracakṣate | [RājNigh, Ekārthādivarga, Caturarthāḥ 5.2]
{RājNigh, Ekārthādivarga, Pañcārthāḥ}
{RājNigh, Ekārthādivarga, Ṣaḍarthāḥ}
{RājNigh, Ekārthādivarga, Saptārthāḥ}
bhadrāyāṃ tu balā nīlī dantī kāśmarī sārivā | [RājNigh, Ekārthādivarga, Saptārthāḥ 1.1]
śvetādrikarṇī gaurī ca sapta proktā bhiṣagvaraiḥ | [RājNigh, Ekārthādivarga, Saptārthāḥ 1.2]
mañjiṣṭhā kaṭukā pathyā kāśmarī candravallabhā | [RājNigh, Ekārthādivarga, Saptārthāḥ 2.1]
vandāko rajanī caiva rohiṇyāṃ sapta ca smṛtāḥ | [RājNigh, Ekārthādivarga, Saptārthāḥ 2.2]
dhātrī bahuphalāyāṃ syācchardinī kākamācikā | [RājNigh, Ekārthādivarga, Saptārthāḥ 3.1]
kāmbhojī ca śaśāṇḍūlī kaṭuhuñcī ca vālukī | [RājNigh, Ekārthādivarga, Saptārthāḥ 3.2]
maṇḍūkī brahmajā śaṅkhapuṣpī jyotiṣmatī muniḥ | [RājNigh, Ekārthādivarga, Saptārthāḥ 4.1]
viṣṇukrāntā vacā śvetā medhyāyāṃ sapta saṃmatāḥ | [RājNigh, Ekārthādivarga, Saptārthāḥ 4.2]
ākhukarṇī sutaśreṇī indrāhvā ca kaliṅgakaḥ | [RājNigh, Ekārthādivarga, Saptārthāḥ 5.1]
gaṇḍadūrvā gavākṣī ca citrāyām ṛkṣam ekataḥ | [RājNigh, Ekārthādivarga, Saptārthāḥ 5.2]
rāsnā pāṭhā priyaṅguś ca sitakṣudrā harītakī | [RājNigh, Ekārthādivarga, Saptārthāḥ 6.1]
śreyasyāṃ ceti samproktā ambaṣṭhā gajapippalī | [RājNigh, Ekārthādivarga, Saptārthāḥ 6.2]
{RājNigh, Ekārthādivarga, Aṣṭārthāḥ}
vijayā kāñcanadvaṃdvaṃ mañjiṣṭhā ca vacā tathā | [RājNigh, Ekārthādivarga, Aṣṭārthāḥ 1.1]
syāttathā śvetanirguṇḍī jayantī kāñjikābhayā | [RājNigh, Ekārthādivarga, Aṣṭārthāḥ 1.2]
eraṇḍanadyāmralatākarañjāḥ syādbrahmadaṇḍī panasaḥ kusumbhaḥ | [RājNigh, Ekārthādivarga, Aṣṭārthāḥ 2.1]
syādgokṣuraḥ kaṇṭaphale ca dhūrto bhiṣagbhir aṣṭāv iti sampradiṣṭāḥ | [RājNigh, Ekārthādivarga, Aṣṭārthāḥ 2.2]
svarṇe kapicche dadhinārikelayoḥ syājjīvake cet sthalapadmake tathā | [RājNigh, Ekārthādivarga, Aṣṭārthāḥ 3.1]
mayūraketau samadhūkake tathā māṅgalyam aṣṭāv iti sampracakṣate | [RājNigh, Ekārthādivarga, Aṣṭārthāḥ 3.2]
{RājNigh, Ekārthādivarga, Navārthāḥ}
{RājNigh, Ekārthādivarga, Daśārthāḥ}
sitāyāṃ vākucī dūrvā madyaṃ dhātrī kuṭumbinī | [RājNigh, Ekārthādivarga, Daśārthāḥ 1.1]
candrikā ca priyā piṅgā trāyamāṇā ca tejinī | [RājNigh, Ekārthādivarga, Daśārthāḥ 1.2]
{RājNigh, Ekārthādivarga, Ekādaśārthāḥ}
